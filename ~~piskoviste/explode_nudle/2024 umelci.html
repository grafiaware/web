<div class="blok_text_obrazek">
    <h4><a id="Andrle"></a>Radek Andrle</h4>
    <p>Radek Andrle vystudoval v letech 1991 - 1995 pražskou Soukromou mistrovskou školu uměleckého designu. Od studií pak až do roku 2011 působil v ateliéru Olbrama Zoubka jako odborný spolupracovník. Je členem volného sdružení Umělecká beseda. Žije a pracuje v Praze. Jeho díla jsou zastoupena v soukromých sbírkách v České republice, na Slovensku, ve Velké Británii, Německu, USA nebo Francii.</p>
    <p>V jeho plastikách nalézáme lidskou krásu a dokonalost, jako bonus pak sběratelé získávají velký investiční potenciál. V Prvorepublikové zahradě, kde Radek Andrle své dílo představí, se sochy, jejich linie a propracované detaily propojí s rozkvetlým okolím. Sám autor si rád hraje s barvami, miluje modrou, zelenou a syté zemité barvy. Sochy realizuje v malých sériích čítajících maximálně v 6 odlitků.</p>
    <p>Návštěvu Prvorepublikové zahrady s vystavenými sochami je možné individuálně dohodnout i mimo Víkend otevřených ateliérů.</p>
    <div class="obrazky_inline">
        <p><img src="files/2283503.jpg" alt="soubor DSC4172.jpg" /></p>
        <p><img src="files/1797085.jpg" alt="soubor 469.jpg" /></p>
    </div>
</div>
<div class="blok_text_obrazek">
    <h4><a id="Astery"></a>Astery - Tereza Frýdková</h4>
    <p>Jmenuji se Tereza Frýdková a tvořím pod jménem Astery. Jsem filosofická duše, která se neustále učí objevovat a projevovat se bez jakýchkoliv předsudků a souzení.</p>
    <p>Umění mi bylo od malička velmi blízké a proto jsem šla studovat na SŠ v Karlových Varech obor Grafický design. Tam se mé tvoření přesouvalo převážně do digitální podoby. Po několika letech po škole jsem se postupně začala vracet k volné tvorbě od kresby tužkou, přes akvarel, k akrylu a plátnům.</p>
    <p>K abstraktním obrazům jsem musela dospět. Od malby realistických portrétů jsem se přesunula k tvorbě intuitivních obrazů. Při malování se řídím hlavně svými aktuálními pocity k barvám, kompozici i tahům. Líbí se mi ta svoboda - žádná pravidla.</p>
    <p>V tvoření si nechávám úplnou volnost, proto každý obraz maluji, když na něj přijde čas.</p>
    <div class="obrazky_inline">
        <p><img src="files/7544068.jpg" alt="soubor image_6483441(1).jpg" /></p>
        <p><img src="files/3305403.jpg" alt="soubor image_6487327(5).jpg" /></p>
    </div>
</div>
<div class="blok_text_obrazek">
    <h4><a id="Babu"></a>Babu</h4>
    <p>Jmenuji se Barbora "Babu" Mládová a zabývám se především digitální tvorbou a hrami. Právě teď studuji na vysoké škole FaVU, Ateliér Herní design. Ve volném čase vypomáhám na festivalu Animánie.</p>
    <p>Moje práce je zaměřena na vytváření příběhů, her - hlavně vizuálních novel a komiksů.</p>
    <div class="obrazky_inline">
        <p><img src="files/1873354.jpg" alt="soubor Barbora_Babu_Mladova_fotka.jpg" /></p>
        <p><img src="files/2105384.png" alt="soubor 01.png" /></p>
    </div>
</div>
<div class="blok_text_obrazek">
    <h4><a id="Berankova"></a>Eva Beránková</h4>
    <p>Vážení přátelé,</p>
    <p>srdečně vás zvu do Schované kavárny v Plzni na výstavu akvarelů s názvem "Lidi, ryby a květiny". Výstava zde probíhá od poloviny září 2023. Na den otevřených ateliérů v sobotu 23. září 2023 se v tomto prostoru sejdeme společně se skvělou partou, se šperkařkou Ladou Vosejpkovou, kabelkářkou Marcelou Kotěšovcovou a se mnou.</p>
    <div class="obrazky_inline">
        <p><img src="files/1687140.jpg" alt="soubor image0web.jpg" /></p>
        <p><img src="files/1169298.jpg" alt="soubor image1web.jpg" /></p>
    </div>
</div>
<div class="blok_text_obrazek">
    <h4><a id="Bergerova"></a>Anna Bergerová</h4>
    <p>Zálibu v ručních pracích jsem podědila po mamince, která vášnivě pletla, háčkovala a šila. Jsem samouk. Ručním pracím jsem se začala věnovat, když se narodila dcera. Pletla jsem jí oblečení. Osudovou se mi však stala až návštěva výstavy tradičních řemesel v Letohrádku Kinských v Praze před sedmnácti lety, kde jsem potkala prvního českého dráteníka Petra Musila. Náramně mu to slušelo. Měl na sobě režný oblek přepásaný páskem a krásné kožené boty ... a drátoval! Základy drátování mě naučila tehdy desetiletá dcera mojí kolegyně, celá lekce trvala asi patnáct minut. Ukázala mi jednoduchý základ - vzor připomínající rybí šupiny - a dál už jsem se všechno naučila sama. Tenhle způsob zdobení vajíček se mi stal velkou vášní. Jedno vejce zabere 30 minut. Kde ale brát tolik vyfouknutých vajec? Dodávají mi je kolegyně z práce a občas si koupím od známých vejce kachny zvané indický běžec, která snáší vajíčka jemné modrošedé barvy.</p>
    <p>Mládí jsem prožila v Černické ulici v Plzni, chodila jsem na procházky kolem řeky Radbuzy, kolem Papírny ... po sedmdesáti letech se na tato místa vracím s vaječnými výfuky, drátem, nůžkami a úsměvem pro návštěvníky Otevřených ateliérů.</p>
    <p>Prezentace a dílny pro veřejnost mi dodávají energii, radost a inspirují mě k novým vzorům na kraslicích. Černé kraslice s rudým drátem a korálky mi vynesly první místo v regionální soutěži v Horšovském Týně. Těším se, že společně objevíme další křehkou krásu.</p>
    <div class="obrazky_inline">
        <p><img src="files/7667687.jpg" alt="soubor Bergerova_Anna_kraslice_VOS2023_1.jpg" /></p>
        <p><img src="files/1133420.jpg" alt="soubor Bergerova_Anna_kraslice_VOA2023.jpg" /></p>
    </div>
</div>
<div class="blok_text_obrazek">
    <h4><a id="BetyStudio"></a>Bety art&craft studio - Alžběta Vachelová</h4>
    <p>Zabývám se kaligrafií, písmomalířstvím a zlacením. Právě zlacení je pro mou tvorbu typické - pracuji s velmi tenkými plátky pravého zlata, které používám především na sklo (jedná se o tradiční řemeslnou a uměleckou techniku "glassgilding"). Pomocí zlata tvořím skleněné obrazy na různé motivy. Mým cílem je dostat techniku glassgilding do ulic našich měst - začátkem 20. století se totiž tato metoda využívala právě pro tvorbu nápisů do výloh obchodů a služeb. V dnešní době se toto řemeslo vrací zpět, avšak zatím jen v zahraničí. Současně se věnuji tématu vizuálního smogu (především v Plzni), snaze o zkvalitnění parteru budov a s ní spjaté označování prodejen. V mém ateliéru je k vidění mnoho skleněných pozlacených obrazů, ale také množství pomůcek pro techniky psaní (klasická kaligrafie, moderní kaligrafie, písmomalířství), pomůcky pro zlacení, literatura s těmito tématy spjatá a další. Při návštěvě ateliéru je možné si vyzkoušet v podstatě cokoliv, čemu se zde věnuji.</p>
    <div class="obrazky_inline">
        <p><img src="files/1342130.jpg" alt="bety studio" width="280" height="290" /></p>
        <p><img src="files/1145868.jpg" alt="bety studio2" width="265" height="300" /></p>
        <p><img src="files/1711439.jpg" alt="bety studio3" width="230" height="294" /></p>
    </div>
</div>
<div class="blok_text_obrazek">
    <h4><a id="Blechova"></a>Michaela Blechová</h4>
    <p>To, jak dokážeme pohlížet na svět kolem nás a zaznamenávat zajímavé okamžiky, je zrcadlením naší duše.</p>
    <p>Fotografie Michaely Blechové vnímavě zachycují zajímavá místa nejen v krajině západních Čech. Jejím oblíbeným uměleckých směrem, který ji ovlivňuje, je impresionismus, hra světel a stínů, nálad a barev ji inspiruje a určuje směr její tvorby. Na svých fotografiích se vyjadřuje svým osobitým pohledem a smyslem pro kompozici.</p>
    <p>Setkávání a spolupráce s lidmi s podobnými názory sdruženými ve výtvarném spolku Totemart a společné výstavy jsou logickým vyústěním její činnosti, snahy o zdokonalení tvorby a prohloubení znalostí na poli výtvarného umění.</p>
    <p><span style="text-decoration: underline;">Realizované výstavy</span>: Galerie Bílé nároží, Magistrát města Plzně, Mezigenerační a dobrovolnické centrum Totem, Galerie v městečku Lohberg, Domov pro seniory u sv. Jiří (Plzeň – Doubravka), v prostorách ČSOB a.s. a ČEZ a.s. v Plzni, DEPO 2015 - Víkend otevřených ateliérů 2017, Pivovarské muzeuma Papírna - Víkend otevřených ateliérů 2018, Plzeňský Montmartre - Víkend otevřených ateliérů 2019, budova Českého rozhlasu Plzeň, Kavárna Šálek & Špunt - Na Náplavce - Víkend otevřených ateliérů 2022.</p>
    <div class="obrazky_inline">
        <p><img src="files/3854733.jpg" alt="soubor 1E8D3359-92E0-4480-B812-9CA72F3E8F6F.jpg" /></p>
        <p><img src="files/1391624.jpg" alt="soubor 2B8590CF-5AB0-4367-89EC-3ACBD59A517C.jpg" /></p>
    </div>
</div>
<div class="blok_text_obrazek">
    <h4><a id="Brovarets"></a>Svitlana Brovarets</h4>
    <p>Od dětství mám ráda ruční práce a již jsem vyzkoušela mnoho druhů. Pokaždé vše začalo tím, že mě přátelé požádali, jestli bych pro ně něco neudělala. S hračkami to nebylo jinak a ty nakonec zaujaly důležité místo v mém srdci!</p>
    <p>Každá hračka je pro mě jedinečná. I na základě stejného schématu pokaždé vyjde něco jiného. Mám velice ráda originální objednávky, například "Čáp s novorozeňaty" nebo "Beránek". Vyrábím hračky pro děti jakéhokoliv věku. Například pro miminka dělám pletená chrastítka - jsou skvělou alternativou plastu, protože jsou vyrobeny z ;přírodního materiálu. Dospělí zase mají rádi přívěsky a hračky do auta. Obzvlášť populární jsou malí medvídci. Hračky mohou být dobrým nápadem na dárek pro maminku, sestru nebo kamarádku - skvěle vypadají na jakémkoliv dámském stolku.</p>
    <p>Pletený dekor - například velikonoční vajíčka a zajíčci, nebo podzimní dýně - docela originálně vypadá v interiéru a přidává mu na útulnosti.</p>
    <p>Moje výrobky nenechají nikoho lhostejným, každý si bude moci vybrat, ať už pro sebe nebo jako dárek. Proto vás zvu na svoji stránku na Instagramu, kde ukazuji nejen hotová díla, ale i proces jejich vzniku!</p>
    <div class="obrazky_inline">
        <p><img src="files/9309569.jpg" alt="soubor image_6487327.jpg" /></p>
        <p><img src="files/1427123.jpg" alt="soubor image_6483441(1).jpg" /></p>
        <p><img src="files/1144404.jpg" alt="soubor image_50445057.jpg" /></p>
    </div>
</div>
<div class="blok_text_obrazek">
    <h4><a id="Bryknarova"></a>Marcela Bryknarová</h4>
    <p>Jmenuji se Marcela Bryknarová, jsem Vodnářka, takže originalitu, nápaditost a vynalézavost mám už danou osudem, pocházím z Klatov, do kterých jsem se po nějakém čase vrátila a odtud i odlétají všichni moji andělé. Od malička jsem tíhla k práci s papírem, jen jsem netušila, že to bude práce kreativní a rukodělná a šla jsem studovat na Obchodní akademii. Zřejmě jsem se trochu sekla vedle, protože administrativní práce s papírem mě moc nenaplňovala. Rukodělnou tvorbu jsem vyzkoušela až na mateřské dovolené prostě jen jako relax a jako formu meditace a zklidnění … no a moji andělé si mě prostě našli sami. Asi i proto, že i ty miluji od doby, kam moje paměť sahá. Bez plánování se projekt Klatovský anděl sám postupně poskládal … prvních pár kousků andělů prodaných a darovaných mým přátelům, mojí rodině a později i širšímu okolí … přes založení fanouškovské stránky na sociální síti Facebook, která narostla k číslu, které by mě na začátku nikdy nenapadlo až po neplánovanou PR od Richarda Krajča ze skupiny Kryštof, která spustila nečekanou vlnu zájmu. Vše plynule do sebe zapadlo jako puzzle a odhodilo mě to na cestu handmade tvůrce, kterou jsem si zamilovala.</p>
    <p>Dnes tvořím převážně na zakázku, posílám po celé České republice, na Slovensko i do zahraničí.</p>
    <p>Mou tvorbu najdete pouze v kamenném obchodě Klatovského anděla v Klatovech, který jsem otevřela v říjnu 2020. Obrovsky mě baví podporovat řemeslo a rukodělnou tvorbu a proto jsem navázala mnoho spoluprací s jinými tvůrci, kteří pro mě ručně tvoří krásné produkty s logem Klatovského anděla (keramiku, šperky, vitráže, svíčky, zápisníky, drátované anděly a další). V Klatovském andělovi najdete ale i jinou autorskou tvorbu mnoha technik.</p>
    <div class="obrazky_inline">
        <p><img src="files/1105619.jpg" alt="soubor 1414920.jpg" /></p>
        <p><img src="files/1379865.jpg" alt="soubor 1485289.jpg" /></p>
        <p><img src="files/2001726.jpg" alt="soubor 6245447.jpg" /></p>
    </div>
</div>
<div class="blok_text_obrazek">
    <h4><a id="Cepnik"></a>Michaela Cepník Roubalová</h4>
    <p>K tvoření jsem našla cestu skrz kameny. Manžel chtěl udělat kamennou mozaiku za kamny. A jak nastal lockdown, bylo plno času. Původní plán byl jen náhodně poskládat kameny, aby se nešpinila zeď. Ale během procesu se nám to nějak poskládalo do zvířat a já cítila takové zvláštní napojení "na něco". Když došly kameny, tak jsem vytáhla papír a cesta mne po nějaké době zavedla k tvorbě suchým pastelem. Celý život mám velmi blízko k zvířatům, což ovlivňuje asi i moje témata k tvorbě. Zabývám se kresbou především zvířat suchým pastelem. Tvorbou se zabývám necelé tři roky.</p>
    <div class="obrazky_inline">
        <p><img src="files/1718247.jpg" alt="soubor IMG_20221014_115817216-5.jpg" /></p>
        <p><img src="files/2137745.jpg" alt="soubor IMG_20221118_180421756-3.jpg" /></p>
    </div>
</div>
<div class="blok_text_obrazek">
    <h4><a id="Cibulka"></a>Alois Cibulka</h4>
    <p>Jsem v důchodovém věku a od mládí mne fascinovaly nože.</p>
    <p>Ne jako zbraň, ale jako nástroj, který si v průběhu času podle svých potřeb, způsobu použití a zejména estetického cítění přizpůsobovaly různé národy, etnika a kultury. Proto jsou nože, které vyrábím, funkční, ale hlavní důraz se snažím klást na jejich estetiku. Vyrábím především damaškové nože, ale i repliky historických, hlavně bronzových zbraní. Proto bude část výstavy věnována i odlévání barevných kovů.</p>
    <div class="obrazky_inline">
        <p><img src="files/1744987.jpg" alt="soubor DSCN0482 portrait edited.jpg" /></p>
        <p><img src="files/1901337.jpg" alt="soubor DSC00022 portrait edited.jpg" /></p>
        <p><img src="files/2618675.jpg" alt="soubor DSC00270 portrait.jpg" /></p>
    </div>
</div>
<div class="blok_text_obrazek">
    <h4><a id="Cechocka"></a>Anna Čechocká</h4>
    <p>Cokoliv, co děláme by nás mělo naplňovat. Jen tak to budeme dělat správně. Kreativní tvoření mi vždy dávalo smysl a naplňuje mě. Snažím se, aby vše co dělám bylo propojené a celistvé.</p>
    <p>Aktuálně mne nejvíce naplňuje joga, malování obrazu s hlubším smyslem a malování přírodní hennou na tělo.</p>
    <p>Hennové tetování je jeden z mých nejoblíbenějších sebepečujících rituálů, i když maluji na sebe nebo na někoho druhého.</p>
    <p>Samotný proces malování přírodní hennou na tělo je tak komplexní a celistvý. Chtěla bych, aby každý měl možnost se o přírodní henně dozvědět více a vyzkoušet si pomalovat se na vlastní kůži.</p>
    <div class="obrazky_inline">
        <p><img src="files/1430771.jpg" alt="soubor image0.jpg" /></p>
        <p><img src="files/1472447.jpg" alt="soubor image3.jpg" /></p>
    </div>
</div>
<div class="blok_text_obrazek">
    <h4><a id="Cepelikova"></a>Pavla Čepelíková</h4>
    <p>Věřím, že obrazy mají přinášet do interiéru radost, krásu, nebo humor, a proto se především věnuji malbě s pozitivním nábojem.</p>
    <p>Řadím se ke hnutí "každodenních malířů" a proto v mé tvorbě najdete často menší formáty, olejomalby, které se krásně skládají do mozaiky.</p>
    <p>Věnuji se také autorské tvorbě z polymerové hmoty a výuce práce s ní.</p>
    <div class="obrazky_inline">
        <p><img src="files/1294486.jpg" alt="soubor IMG_4984.jpg" /></p>
        <p><img src="files/1507442.jpg" alt="soubor IMG_6266.jpg" /></p>
    </div>
</div>
<div class="blok_text_obrazek">
    <h4><a id="Demianchuk"></a>Tatiana Demianchuk</h4>
    <p>Jmenuji se Tatiana a jsem z Ukrajiny. Co si pamatuji, háčkovala jsem vždy a všude, každou volnou minutu. Před rokem, když začala válka, jsem odjela do České republiky. První věc, kterou jsem v Čechách udělala, byla, že jsem si koupila v obchodě háček a přízi, protože nemohu žít bez svého oblíbeného koníčku.</p>
    <p>Pokaždé, když mám volný čas, začínám háčkovat. Ráda vidím šťastné oči dětí, které dostávají mýma rukama vyrobené hračky jako dárky. Vždy mě to nadchne a motivuje k tomu, abych se ve své tvůrčí činnosti nezastavila.</p>
    <p>Do každé hračky vkládám svou lásku, kterou chci sdílet s ostatními. Moje hračky jsou vyrobené výhradně z hypoalergenních materiálů a mají bezpečné oči i nos.</p>
    <p>Víkendu otevřených ateliéru jsme se rozhodla zúčastnit spolu s Klubem Nových Komunikací a vnímám to jako skvělou příležitost, jak ukázat plzeňské společnosti své výrobky a také získat nové známosti. Doufám, že moje hračky se Vám budou líbit a ráda pro Vás vyrobím i něco dle Vašich požadavků.</p>
    <div class="obrazky_inline">
        <p><img src="files/4519971.jpg" alt="soubor photo_2023-08-16 15.31.12.jpg" /></p>
        <p><img src="files/2963861.jpg" alt="soubor photo_2023-08-16 15.31.13.jpg" /></p>
    </div>
</div>
<div class="blok_text_obrazek">
    <h4><a id="Egyudova"></a>Dagmar Együdová</h4>
    <p><strong>Kdo jsem?</strong> Jsem vášnivá sběratelka panenek, retro kočárků a ve volném čase se ráda věnuji šití, vyšívání. Sbírání panenek začalo pro mě nečekaně, když jsem před deseti lety dostala od manžela svojí první panenku. Věděla jsem hned, že není poslední. Pro retro kočárky jsem se nadchla, když jsem na půdě našla zapomenutý kočárek a začala jsem ho postupně dávat dohromady. Od té doby už jich doma mám čtrnáct a vím, že ještě nekončím.</p>
    <p><strong>Můj koníček?</strong> Můj hlavní koníček je šití andělek, vyšívání, šití a tvoření dekorací, kterým se věnuji již několik let. Moje první zkušenost s jejich šitím vznikla na přání mé blízké kamarádky. Tak jsem začala shánět šablony, látky a v hlavě dávala dohromady nápady na to, jak bude andělka vypadat. Tahle tvorba mě uchvátila hned od prvních chvil. Věděla jsem, že to není moje poslední. Nejvíce mě u tvoření andělek baví, jejich velké spektrum, jak mohou vypadat.</p>
    <p><strong>Další, co mě baví a naplňuje</strong> je šití a vyšívání dekoračních polštářků například k události narození dítěte. Dále šiju ozdobné dečky do kočárků, dekorace do domácnosti.</p>
    <div class="obrazky_inline">
        <p><img src="files/1932095.jpg" alt="soubor foto5.jpg" /></p>
        <p><img src="files/1441802.jpg" alt="soubor foto2.jpg" /></p>
        <p><img src="files/1962388.jpg" alt="soubor fofo3.jpg" /></p>
    </div>
</div>
<div class="blok_text_obrazek">
    <h4><a id="Encaustic-Art"></a>Encaustic Art - Jana Černá</h4>
    <p>Jsme kolektiv jedenácti - třinácti autorek a zde ve výstavním prostoru jsou rozmístěné obrazy vytvořené technikou enkaustika. Jak vidíte, každá z autorek má svůj osobitý styl, každá z autorek vložila do obrazů svoje pocity, nálady, emoce, momentální rozpoložení a vnímání...</p>
    <p>Enkaustiku jsme začínaly malovat v roce 2004 v domácím prostředí pod vedením Marie Kielbusové. Tehdy nás bylo doslova pár zvědavých a zdaleka jsme netušily, kam se naše tvůrčí krůčky posunou. Malování pak v dalších letech probíhalo v rámci tzv. tvůrčích dílen a workshopů pod organizací Středisko volného času dětí a mládeže na Lochotíně. V současné době se toto středisko jmenuje Radovánek a máme zde dosud tvůrčí zázemí.</p>
    <p>Přibližně po dvou letech naší činnosti jsme se odvážily svoje obrázky vystavit. První výstavu jsme uskutečnily v roce 2006 v prostorách radnice města Plzně, konkrétně to byly mandaly a abstrakta malého formátu – 40x40 cm.</p>
    <p>V průběhu let se naše skupina měnila, některé účastnice (účastníci) kurzů si techniku zkusili a osvojili jako jednorázový relaxační prvek, některé z nás malují již několik let, skalní z nás už se blíží 20 letům enkaustické tvorby.</p>
    <p>Vystavovaly jsme opakovaně v prostorách magistrátu města Plzně, v prostorách Střediska volného času v Pallovce, na zámku v Nebílovech, v prostorách Cinema bowling Dobřany, v budovách ÚMO 1 a ÚMO 2, v aule Českého rozhlasu na náměstí Míru v Plzni, v regionálním dobrovolnickém centru TOTEM, v budově České inspekce životního prostředí v Plzni, v Čajovně Seraf v Rooseveltově ulici v Plzni, na zámku v Čečovicích, v Galerii na Bílém Nároží (každoročně od roku 2008), v knihovně ZČU, v prostorách AQUA restaurace (bazén Slovany), kde od ledna 2015 máme stálou expozici a pravidelně zde obměňujeme obrazy.</p>
    <p>Autorky jsou <strong>Hana Borovičková, Jana Černá, Olga Dupalová, Dáša Ettlerová, Anna Hostičková, Jasmína Kahovcová, Marie Kielbusová, Marcela Světlíková, Božena Šlajsová, Eva Šustrová, Ivona Tatíčková.</strong> Nově se k nám přidává <strong>Jana Tůmová</strong> a <strong>Mirka Machová.</strong></p>
    <div class="obrazky_inline">
        <p><img src="files/1238731.jpg" alt="soubor enkolaz-02.jpg" /></p>
        <p><img src="files/1779392.jpg" alt="soubor enkolaz-01.jpg" /></p>
    </div>
</div>
<div class="blok_text_obrazek">
    <h4><a id="Ertlova"></a>Markéta Ertlová</h4>
    <p>Jmenuji se Markéta Ertlová. Vystudovala jsem Střední uměleckoprůmyslovou školu keramickou a sklářskou v Karlových Varech a malbě na amatérské rovině se věnuji už několik let. Snažím se stále zdokonalovat a zároveň svou tvorbu šířit mezi ostatní milovníky umění, ať už si pod tímto označením představujete cokoli. Pro mě je malba relax a prostředek sebevyjádření a já doufám, že vás mé obrazy osloví či inspirují, nebo se vám jen zalíbí na pohled.</p>
    <div class="obrazky_inline">
        <p><img src="files/5266150.jpg" alt="soubor 327540305_13476.jpg" /></p>
        <p><img src="files/1796672.jpg" alt="soubor 20230718_191027 edit.jpg" /></p>
        <p><img src="files/4780231.jpg" alt="soubor 345589996_12144 edit.jpg" /></p>
    </div>
</div>
<div class="blok_text_obrazek">
    <h4><a id="Dolezal"></a>Daniel Doležal</h4>
    <p>Víc než o samotný produkt práce jde o proces vzniku a práci s prostorem. Tyto priority formují podobu mého díla. Dosavadní tvorba je zaměřená převážně na práci s kamenem. Díky tomu se v mé práci snoubí idea s řemeslným základem. Vlastní tvorba i její obliba mě formovala, stejně jako já ji, již od počátku studia na Zámečku. V současné době mám za sebou několik sympozií, která mi přinesla jak zkušenosti, tak hlavně zážitky. Doufám, že i vám se dostane zážitku a nových zkušeností na sochařském workshopu, který budu dozorovat v rámci této akce. Rád vám předám alespoň stručné základy řemesla, či o něm krátce porozprávím. Těším se na vás.</p>
    <div class="obrazky_inline">
        <p><img src="files/2089295.jpg" alt="soubor 8646579.jpg" /></p>
        <p><img src="files/2989395.jpg" alt="soubor 3387901.jpg" /></p>
    </div>
</div>
<div class="blok_text_obrazek">
    <h4><a id="Duris"></a>Milan Ďuriš</h4>
    <p>Narodil se 23. 9. 1958 v Toužimi. Malbě se věnuje od roku 1982. Soukromá studia u profesora Jiřího Patery (1985 - 1994). Člen Unie výtvarných umělců ČR. Člen výtvarné skupiny P89. Člen Asociace Momentary Art. Člen internacionální umělecké společnosti Pro Arte Vivendi Berlin BRD.</p>
    <p>Vystavoval v ČR, SRN, F, RO, H, AL, HR, USA. Počet samostatných výstav 53, počet společných výstav 127. Zúčastnil se několika soutěžních i benefičních výstav a mezinárodních symposií</p>
    <p>Zastoupen ve sbírce Muzea umění a designu, Benešov - ČR. Zastoupen ve sbírce Artotéky města Plzně - ČR. Zastoupen v soukromých sbírkách v ČR, SR, SRN, Rakousku, Holandsku, Francii, Kanadě, USA, Austrálii</p>
    <p>Projekty: Projekt UVU Plzeňské oblasti Barva na ulici - spoluautor projektu s Květou Monhartovou.</p>
    <div class="obrazky_inline">
        <p><img src="files/3160695.jpg" alt="Ďuriš1" /></p>
        <p><img src="files/3790288.jpg" alt="Ďuriš2" /></p>
        <p><img src="files/1818564.jpg" alt="Ďuriš3" /></p>
    </div>
</div>
<div class="blok_text_obrazek">
    <h4><a id="Franklin"></a>David Franklin</h4>
    <p>Jsem multimediální umělec původem z New Yorku, žiju v České republice od roku 2005. Pracuji v oblasti videa, filmu, grafiky a performance, který se zabývá pohybovým projevem. Jsem také instruktorem japonského umění pohybu Shintaida. Na uměleckých dílech jsem spolupracoval s disidentským členem českého undergroundu a chartistou Milanem Kohoutem, dále s disidentským kameramanem Jiřím Dvorským, aktivistkou Ivanou Čonkovou, experimentálním filmovým režisérem Michaelem Popem, rockovou hudebnicí Amandou Palmerovou, atd. Oceňovaný film "Neovoxer" (režisér Michael Pope), ve kterém jsem hrál. Tento film se živou hudbou od plzeňských hudebníků (např. Ondřej Müller, Pavel Hrubý, Milan Voráček atd.), byl promítán na plzeňském filmovém festivalu Finale v roce 2004.</p>
    <p>Jsem absolventem Harvardské univerzity (červený diplom A.B. Kulturní antropologie 1987), Tufts školy Bostonského Muzea výtvarného umění (Bc.A. Grafika/video/performance 1995) a Univerzity Paris 8 St-Dennis (M.A. Kognice, jazyk, interakce: digitální kultura a komunikace 2015).</p>
    <p>Pojďte prozkoumat kreativitu ve formě pohybu pro každého, se mnou, Davidem Franklinem, venku v každém počasí na Náměstí Míru v Plzni (jenom sobota 23. 9. 2023 14:00 - 17:00). Umění ve formě tělesného pohybu je nástroj kreativity, který je k dispozici všem bez ohledu na věk, dovednosti, pohlaví nebo fyzickou kondici.</p>
    <div class="obrazky_inline">
        <p><img src="files/9827213.png" alt="soubor Screenshot (54).png" /></p>
    </div>
</div>
<div class="blok_text_obrazek">
    <h4><a id="Frolikova"></a>Jana Frolíková</h4>
    <p>Zabývám se kresbou, malbou, grafikou a různými kombinacemi těchto technik. Ráda vás přivítám ve svém ateliéru. Najdete ho ve Šťáhlavech, v ulici V Rokli 591.</p>
    <p>Nachází se v prostorách bývalé hospůdky "U Fandy", kterou 20 let provozoval můj manžel František. Je to místo, které bylo vždy plné lidí a přátelských setkání. Jste srdečně zváni.</p>
    <div class="obrazky_inline">
        <p><img src="files/4081328.jpg" alt="soubor IMG_20220924_152109.jpg" /></p>
        <p><img src="files/8197065.jpg" alt="soubor IMG_0806-38.jpg" /></p>
        <p><img src="files/1757277.jpg" alt="soubor IMG_20220824_101210.jpg" /></p>
    </div>
</div>
<div class="blok_text_obrazek">
    <h4><a id="Gellmundova-Ljasko"></a>Nadezhda Gellmundova - pseudonym N. Ljaško</h4>
    <p>Vždycky jsem ráda něco zkoumala, vyráběla a tvořila. Dlouhou dobu jsem se věnovala háčkovaní a pletení. Když mé třetí dceři bylo pouhé dva roky, rozhodla jsem se namalovat obrázek na zeď. Řečeno – uděláno! Nebylo to špatné, ale nadlouho to nebylo. Pak jsem vzpomínala na svůj sen z dětství, což bylo malovat olejem na plátno. Koupila jsem si malé plátno, sadu olejových barev, štětce od syna a posadila před sebe starší dceru a namalovala jsem svůj první portrét v životě. Od tě doby si už neumím představit svůj život bez této činnosti. Už je tomu skoro 10 let.</p>
    <p>Nyní jsem Bílinská malířka, původně z Kazachstánu. Maluji za pomocí techniky olejomalby a to například krajiny, portréty, zátiší atd. Již mám za sebou dvě personální výstavy a dvě výstavy společné.</p>
    <div class="obrazky_inline">
        <p><img src="files/1520178.jpg" alt="soubor 20210302_044325.jpg" /></p>
        <p><img src="files/1686405.jpg" alt="soubor 20210225_191505.jpg" /></p>
        <p><img src="files/4041672.jpg" alt="soubor 20210501_192656.jpg" /></p>
    </div>
</div>
<div class="blok_text_obrazek">
    <h4><a id="Gray"></a>Weronika Gray</h4>
    <p>Weronika Gray - fotografka, grafička, ilustrátorka a v posledních několika letech i učitelka výtvarného oboru. Čím jsem starší tím mám raději, barevné a veselé obrázky, něco co vám vykouzlí úsměv na tváři, když se na to podíváte. Umělecké dílo - jakékoliv, když je správné, by ve vás mělo vyvolat emoce a mým cílem je vyvolávat ty hezké emoce v každém kdo se podívá na nějaký můj obraz nebo ilustraci. Když lidé prochází výstavou s úsměvem na tváři je to ten nejlepší výsledek mé práce! Nejraději kombinuji více technik najednou, zkouším nové způsoby a postupy a stále se snažím zdokonalovat.</p>
    <div class="obrazky_inline">
        <p><img src="files/4147056.jpg" alt="soubor 001.jpg" /></p>
        <p><img src="files/1492889.jpg" alt="soubor 011.jpg" /></p>
        <p><img src="files/1831678.jpg" alt="soubor 012.jpg" /></p>
    </div>
</div>
<div class="blok_text_obrazek">
    <h4><a id="Grubrova"></a>Lucie Grubrová</h4>
    <p>Jmenuji se Lucie Grubrová, je mi 23 let, jsem vystudovaná malířka obrazů.</p>
    <p>Moje tvorba se zaměřuje převážně na téma spojené s přírodou nebo s fantasy světem. Malbě a grafice se věnuji aktivně od svých 16 let. Umění je mou velkou vášní.</p>
    <div class="obrazky_inline">
        <p><img src="files/1858509.jpg" alt="soubor image_6483441.jpg" /></p>
        <p><img src="files/2118631.jpg" alt="soubor image_6483442.jpg" /></p>
    </div>
</div>
<div class="blok_text_obrazek">
    <h4><a id="Haring"></a>Josef Haring</h4>
    <p>Narodil se 18. 8. 1952 v Praze. Studoval na Pedagogické fakultě Univerzity Karlovy v Praze obor český jazyk a výtvarná výchova (Jaroslav Dvořák). Pracoval v různých zaměstnáních, v posledních letech jako restaurátor. Roku 1978 spolu s Janem Sekalem, Andrejem Bělocvětovem a Františkem Kudláčem založil skupinu Žižkovská avantgarda. V roce 1998 přichází do Plzně, od roku 1999 je členem UVU plzeňské oblasti.</p>
    <p>Zabývá se kresbou a malbou, ve své volné tvorbě uplatňuje konstruktivní principy, zejména ve figurálních kompozicích s geometrickou sítí, vytvořil i řadu děl ryze abstraktního charakteru. Vystavuje od sedmdesátých let, například v Pražském regresivním divadle (1973), na Výstavě na dvoře (s Janem Sekalem) v Praze (1982), v Divadle u hasičů v Praze (1997). V Plzni se představil na několika samostatných výstavách, například v Galerii Jiřího Trnky (1999, 2001, 2008), Galerii Visioart na Roudné (2009), v Galerii Evropského domu (2011) a Domě Hudby (2011). Pravidelně se zúčastňuje členských výstav a akcí UVU plzeňské oblasti, naposledy v Písecké sladovně v Písku (2011), jeho díla byla vybrána na soutěžní přehlídku Mezinárodního bienále kresby Plzeň (2008 a 2010)</p>
    <div class="obrazky_inline">
        <p><img src="files/1448097.jpg" alt="soubor KVH+R.jpg" /></p>
    </div>
</div>
<div class="blok_text_obrazek">
    <h4><a id="Hauer"></a>Lubomír Hauer</h4>
    <p>Původním povoláním stavební technik.</p>
    <p>V letech 2005 - 2009 absolvoval kurzy figurální kresby a volné techniky na ZČU pod vedením akademických malířů Borise Jirků a Vladivoje Kotyzy a na SSUŠ Zámeček (Mgr. Dana Raunerová a Libor Žižka).</p>
    <div class="obrazky_inline">
        <p><img src="files/2102925.jpg" alt="soubor DSCF5913 (2).jpg" /></p>
        <p><img src="files/1054704.jpg" alt="soubor DSCF6821 (2).jpg" /></p>
    </div>
</div>
<div class="blok_text_obrazek">
    <h4><a id="Holovashych"></a>Maryna Holovashych</h4>
    <p>Jmenuji se Maryna, narodila jsem se na Ukrajině poblíž Černého moře. Když se podívám na svou minulost - vždy jsem se zabývala kreativními činnostmi. Šila jsem oblečení pro panenky, malovala, také jsem korálky a nitěmi vyšívala ikony a košile. Dokonce mi vyrobili stroj, abych mohla utkat ikonu z korálků bez látky. Ale moje vědomá kreativní cesta, včetně prodeje výrobků, začala v roce 2014, a to hlavně díky mému manželovi, který mi řekl větu, důležitou pro všechny kreativní lidi: "Věřím ti, dělej to, co chce tvá duše!" A od té doby pořad něco tvořím, používám různé materiály, ale podstatou jsou stejně květiny, květiny, květiny.</p>
    <p>Materiály, ze kterých vyrábím doplňky a interiérové květiny, jsou korálky, saténové stuhy, organza, vlna. Ale nejvíce mě fascinovala polymerová modelovací teplem vytvrditelná hmota. Ta umožňuje vytvořit květinu, která si dlouho zachová svou krásu.</p>
    <p>Po přestěhování do České republiky o 5 let později jsem měla možnost si splnit svůj další sen - malování olejem. A můj nejnovější koníček - háčkované hračky, protože šťastné oči dětí mi přináší velikou radost!</p>
    <p>Vše, co umím, jsem se naučila s pomocí internetu. Dokonce jsem zvládla výrobu jedlých květin z potravinové hmoty jako dekorace pro koláče. Kromě toho mám sbírku afrických fialek, které mi také pomáhají v kreativitě - když jste v kvetoucím prostředí po celý rok, krásně to inspiruje.</p>
    <div class="obrazky_inline">
        <p><img src="files/2912637.jpg" alt="soubor IMG_20201221_102357_.jpg" /></p>
        <p><img src="files/1771772.jpg" alt="soubor IMG_20201005_041627_.jpg" /></p>
        <p><img src="files/2108907.jpg" alt="soubor IMG_20210114_125927_.jpg" /></p>
    </div>
</div>
<div class="blok_text_obrazek">
    <h4><a id="Hubatova"></a>Eva Hubatová</h4>
    <p>Eva Hubatová se narodila 7. 5. 1956 v Plzni, kde se svou rodinou trvale žije. Vystudovala SEŠ a ZČU v Plzni. Od r. 1996 se věnuje fotoreportérské a publikační činnosti. Publikuje v tištěných periodikách a na internetových portálech. Ve svých příspěvcích se zpravidla zaměřuje na plzeňské kulturní dění. Od roku 2008 se současně zabývá výtvarnou tvorbou, kterou se prezentuje při veřejných prezentacích doma i v zahraničí. Inspiraci čerpá mimo jiné v poezii a hudbě. Ilustrovala na tři desítky knih, zejména básnických sbírek, bohaté jsou též motivy s hudební tematikou. Pro autorskou techniku fotoinformel je od roku 2014 držitelkou ochranné známky. V roce 2018 převzala Mezinárodní Cenu za významnou uměleckou a kulturní činnost Zlatou Europeu.</p>
    <div class="obrazky_inline">
        <p><img src="files/1279377.jpg" alt="soubor 1.jpg" /></p>
        <p><img src="files/1401705.jpg" alt="soubor 2.jpg" /></p>
        <p><img src="files/4608863.jpg" alt="soubor 3.jpg" /></p>
    </div>
</div>
<div class="blok_text_obrazek">
    <h4><a id="Chaloupkova"></a>Jitka Chaloupková</h4>
    <p>Příroda, cestování, malování a vše mezi Nebem a Zemí. To jsou oblasti, které mě fascinují. Vystudovala jsem PF obor biologie a geografie. Mé koníčky se prolínají i do mého povolání a naopak. Věnuji se pořádání kurzů relaxačního malování v Nýrsku, Plzni a Železné Rudě, tvorbě didaktických pomůcek a vlastní tvorbě. Z technik používám pastelky - na kreslení přírody Šumavy podle vlastních fotografií, pastelky a pastely při automatické kresbě, akryl a laková pera při tvorbě mandal na plátno, perokresbu na didaktické pomůcky.</p>
    <p>Obrazy automatickou kresbou jsem vystavovala v Nýrsku a Klatovech. Tato technika mě velmi oslovuje a snažím se ji předávat na kurzech. Prožitek, kterým vznikají kresby je zároveň meditací, sebepoznáním a čirou tvůrčí silou. Rádi pak společně na kurzech diskutujeme o barvách, tvarech, symbolech, hledáme odpovědi na otázky, které z kreseb vyvstanou. Mandaly vznikají také automatickou kresbou, každá má svou energii. Osloví toho, kdo její poselství cítí uvnitř sebe. Kresby účastnic i své vnímám jako okna do vlastních duší, jako pomocníky na cestě vědomým životem. Bytí v barvách - to je název mého webu a zárověň motto života.</p>
    <p>Kresby Šumavy byly k vidění v Environmentálním centru v Železné Rudě, v současné době jsou instalovány na Modravě.</p>
    <p>V dílničce na Otevřených ateliérech v Klatovech se těším na naši společnou tvorbu mandal. :)</p>
    <div class="obrazky_inline">
        <p><img src="files/1259047.jpg" alt="soubor Kepelské Zhůří (2).jpg" /></p>
        <p><img src="files/3859268.jpg" alt="soubor foto Jitka.jpg" /></p>
    </div>
</div>
<div class="blok_text_obrazek">
    <h4><a id="Hurianova"></a>Anastasiia Hurianova</h4>
    <p>Jsem současná umělkyně Hurianova Anastasiia. Narozena v Uzbekistánu v roce 1989. Většinu života prožila na Ukrajině. Tvořím autorské obrazy, portréty v olejích, akrylech v různých stylech a technikách, kreslím na zakázku, maluji stěny, účastním se uměleckých výstav, předvádím nejen obrazy, ale i ve stylech jako body art, bodypainting (bodypainting). Prodávám svá díla, učím kreslení a vedu mistrovské kurzy.</p>
    <p>Vystudovala jsem Cherkasy National University pojmenovanou po Bogdanu Khmelnytsky a získala jsem vyšší umělecké vzdělání, výtvarné, dekorativní a užité umění a sociální práci.</p>
    <p>Specializace: profesionální umělec - mistr, interiérový designér, počítačová grafika.</p>
    <p>Po absolutoriu jsem studovala a pracovala v soukromé ikonopisecké dílně. Tam jsem získala další řemeslo: Artist - Icon Painter.</p>
    <p>Moje volná kreativita začala v roce 2014, kdy jsem se začala aktivně účastnit výtvarných a charitativních výstav, promo akcí, uměleckých festivalů, soutěží. Mám za sebou více než 30 společných uměleckých výstav a účast na festivalech. Absolvovala jsem dvě osobní výstavy na Ukrajině.</p>
    <p>Po začátku války na Ukrajině jsem se přestěhovala do České republiky a dál dělám umění, i přes těžké časy. V kreativitě se rozvíjím dodnes.</p>
    <div class="obrazky_inline">
        <p><img src="files/1507023.jpg" alt="soubor IMG_20230712_175709.jpg" /></p>
        <p><img src="files/1286189.jpg" alt="soubor IMG_20230712_181046.jpg" /></p>
        <p><img src="files/6895538.jpg" alt="soubor IMG_20230712_175754.jpg" /></p>
        <p><img src="files/5579564.jpg" alt="soubor IMG_20230712_180907 edited.jpg" /></p>
    </div>
</div>
<div class="blok_text_obrazek">
    <h4><a id="Jedlickova"></a>Eliška Jedličková</h4>
    <p>Jmenuji se Eliška Jedličková a narodila jsem se v Plzni. Vystudovala jsem Fakultu ekonomickou pod ZČU, dále Lékařskou fakultu Univerzity Karlovy v Plzni. Malování mám jako koníček. Líbí se mi používat suchý pastel a akrylové barvy.</p>
    <div class="obrazky_inline">
        <p><img src="files/5599897.jpg" alt="soubor 7663778.jpg" /></p>
        <p><img src="files/1558557.jpg" alt="soubor 8764303.jpg" /></p>
    </div>
</div>
<div class="blok_text_obrazek">
    <h4><a id="Jirku"></a>Boris Jirků</h4>
    <p>Malíř, sochař, ilustrátor prof. Boris Jirků se narodil 10. dubna 1955 ve Zlíně. V letech 1970 až 1974 absolvoval Střední uměleckoprůmyslovou školu v Uherském Hradišti a v letech 1974 - 1980 Akademii výtvarných umění, v ateliéru prof. akad. mal. Arnošta Paderlíka. Do roku 1990 učitel LŠU. Vedl 17 let výuku figurální kresby a malby na VŠUP v Praze. Krátce působil jako rektor. Nyní vede výuku figurální kresby a malby na Fakultě designu a umění Ladislava Sutnara Západočeské univerzity v Plzni. Současně je vedoucím a garantem doktorandského a magisterského programu – klasická média (figurální – kresba, grafika, ilustrace, malba, plastika) na Fakultě výtvarných umění Akademie umění v Banské Bystrici. Organizuje výstavy FIGURAMA, studentské kresby patnácti univerzit z Evropy a USA. Věnuje se volné kresbě, malbě, grafice, ilustraci, dřevěné a kovové plastice, výtvarným realizacím v architektuře. Zúčastnil se několika desítek kolektivních výstav u nás i v zahraničí.</p>
    <div class="obrazky_inline">
        <p><img src="files/1434100.jpg" alt="soubor foto_cb_m.jpg" /></p>
        <p><img src="files/1885595.jpg" alt="soubor 414.jpg" /></p>
        <p><img src="files/2012746.jpg" alt="soubor 610.jpg" /></p>
    </div>
</div>
<div class="blok_text_obrazek">
    <h4><a id="Kahovcova"></a>Jasmína Kahovcová</h4>
    <p>Jmenuji se Jasmína Kahovcová a věnuji se technice enkaustika - malování horkým voskem. Malování je pro mne jedinečným přítomným okamžikem, do kterého vkládám svoji energii pro pozvednutí nálady, pro klid a potěšení pro oči i pro duši. Inspiraci čerpám z přírody a z nápadů, které mi přicházejí. Dále vytvářím enkaustická přáníčka s různými motivy.</p>
    <p>Navštěvovala jsem ZUŠ Stříbro 9 let, studovala jsem ISŠŽIV v Plzni obor modelářství a návrhářství oděvů a v současné době Akademii Alternativa s.r.o. v Olomouci.</p>
    <p>Mimo jiné se věnuji arteterapii, neurografice, osobnímu rozvoji, fly yoze v pozici lektora a občasně pořádám workshopy enkaustiky pro začátečníky.</p>
    <p>Proč enkaustika? Už nikdy nelze vytvořit stejný obraz. Každé dílo je tedy originálem!</p>
    <div class="obrazky_inline">
        <p><img src="files/1794186.jpg" alt="kahovcová" /></p>
        <p><img src="files/3380256.jpg" alt="soubor 20221130_120938.jpg" /></p>
        <p><img src="files/8471831.jpg" alt="kahovcová" /></p>
    </div>
</div>
<div class="blok_text_obrazek">
    <h4><a id="Kindelmannova"></a>Lenka Kindelmannová</h4>
    <p>Lenka již několik krásných let žije se svou rodinou v Klatovech. Svět v mnoha barvách vnímá již od svého raného dětství. Tato samostatná výstava je již třetí v pořadí, kterou může široká veřejnost zhlédnout. Lenka maluje především olejovými barvami, jako materiál využívá nejen plátno, ale i sklo a dřevo.</p>
    <p>Ve svých obrazech znázorňuje různá témata, vždy tak "trochu" záleží i na aktuální emoční dynamice. Její obrazy jsou typické svou barevností. Velmi ráda používá syté, zářivé barvy. Lenka skládá ke svým obrazům vlastní básně. Jak říká: "Každý obraz hovoří svou řečí." Maluje obrazy na zakázku, jak uvádí: "Obrazy šité na míru". Při takové tvorbě se ráda nechává vést svou intuicí a nacítěním se na budoucího majitele obrazu.</p>
    <p>Na výtvarné umění pohlíží také jako na skvělý prostředek k relaxaci a seberealizaci. Možnosti, které výtvarný proces nabízí, vnímá především terapeuticky nejen pro sebe, ale pro všechny věkové skupiny, obzvláště také pro ty osoby, kteří jsou nějakým způsobem handicapovány. Obor arteterapie vnímá jako skvělý prostředek vedoucí k udržování a podpory duševní pohody, proto ji využívá ve své profesi. Dále pořádá kurzy zážitkové tvorby.</p>
    <div class="obrazky_inline"><img src="files/1489708.jpg" alt="soubor Božství.jpg" />
        <p><img src="files/1965508.jpg" alt="soubor Foto.jpg" /></p>
        <p><img src="files/6988585.jpg" alt="soubor Smířena.jpg" /></p>
    </div>
</div>
<div class="blok_text_obrazek">
    <h4><a id="Jeremy-King"></a>Jeremy King</h4>
    <p>Jeremy King (Velká Británie, 1965) studoval na Brighton Art College a poté provozoval galerii Bear Cave v Brightonu. V roce 1998 se přestěhoval do České republiky, kde působí jako překladatel a učitel angličtiny na Západočeské univerzitě. Jeho práce má širokou škálu vlivů, od starověkých egyptských přes aztécké, evropské gotické a rané renesance, až po Cy Twombly, Henry Moore a Ben Nicholson. Je členem dvou plzeňských hudebních skupin, Poitín a Lignit.</p>
    <div class="obrazky_inline">
        <p><img src="files/1889026.jpg" alt="soubor Scan_20201214 (3).jpg" /></p>
        <p><img src="files/1349145.jpg" alt="soubor portrait_edited.jpg" /></p>
        <p><img src="files/1412493.jpg" alt="soubor Scan_20201214 (4).jpg" /></p>
        <p><img src="files/6409581.jpg" alt="soubor 3s company1.jpg" /></p>
    </div>
</div><div class="blok_text_obrazek">
    <h4><a id="Kocmichova"></a>Barbora Kocmichová</h4>
    <p>Tvořím a jsem. Pod značkou Listopadky přetvářím odpad v umění. Naleznete u mě zejména květinové šperky a doplňky pro ženy. Snažím se aby nebylo poznat na první pohled, že se jedná o plast. Přes deset let přeměňuji odpad a je to činnost, která mne tuze baví. Minimalismus u mne nenajdete a ráda i Vás naučím s plastem pracovat.</p>
    <div class="obrazky_inline">
        <p><img src="files/6566865.jpg" alt="soubor 007.jpg" /></p>
        <p><img src="files/1755154.jpg" alt="soubor 008.jpg" /></p>
    </div>
</div>
<div class="blok_text_obrazek">
    <h4><a id="Kolarikova"></a>Jana Koláříková</h4>
    <p>Od té doby, co jsem udržela tužku v ruce, jsem ji už nepustila! Kreslení bylo můj život, hned po probuzení jsem se ponořila do svého světa a tužka kmitala po papíru. ZUŠ jsem navštěvovala dlouhých 15 let, pod vedením skvělé paní učitelky Jaroslavy Spěváčkové. A potom, jako bych na to zapomněla. Najednou bylo plno důležitějších věcí. Pohltila mě práce a nebyl čas. Přece se nebudu flákat s tužkou, když můžu kreslit něco "hodnotnějšího". Architektura a projekty jsou sice taky kreslení, ale upřímně, relax to moc není.</p>
    <p>Ale už jsem zpátky ve hře. Věnuji se hlavně kresbě, v poslední době relaxační (kresba s prvky zentanglu), ilustracím a rovněž užitnému umění v podobě kresby a malby na textil, hedvábí, sklo, porcelán… Ráda bych své zkušenosti předávala dále, takže od září plánuji výtvarné dílny a workshopy pro děti i dospělé v lesním klubu ve Starém Plzenci a těším se na nové výzvy v podobě studia arteterapie.</p>
    <p>Výtvarné umění a tvoření vnímám hlavně jako čas pro sebe, který v dnešní uspěchané době potřebujeme všichni jako sůl!</p>
    <p>Na akci VOA 2023 jsem si pro děti i dospělé připravila workshop výroby skleněných svícnů a pro uspěchané relaxační kresbu.</p>
    <div class="obrazky_inline"> </div>
</div>
<div class="blok_text_obrazek">
    <h4><a id="Koptik"></a>Jiří Koptík</h4>
    <p>Absolvent Konzervatoře v Plzni. Většinu života jej živila a šatila hudba. Jako kytarista, dudák, skladatel a pedagog působil doma i ve světě. Stal se také na devět let divadelním ředitelem.</p>
    <p>V dětství navštěvoval "výtvarku" pod vedením L. Topinky a M. Fládra. Tam se seznámil s různými výtvarnými technikami a naučil se házet hlínou po spolužácích v modelovně.</p>
    <p>Příležitostnými učiteli mu byli přátelé malíři - J. Kovařík, Z. Netopil, O. Jelínek, M. Čech aj. Výuka probíhala zejména v pohostinských zařízeních, ateliérech i v plenéru. Podnětná a přínosná byla také častá spolupráce s divadelními výtvarníky a scénografy. V posledních letech hudba ustoupila olejomalbě, akvarelu, kresbě a dřevořezbě.</p>
    <p>JK žije střídavě na Šumavě a v Plzni. Rád vyrazí někam k moři, aby uplatnil svůj kapitánský průkaz, nalezl inspiraci a případně domluvil výstavu.</p>
    <div class="obrazky_inline">
        <p><img src="files/1188582.jpg" alt="soubor 20220318_101837.jpg" /></p>
        <p><img src="files/1163725.jpg" alt="soubor 20220808_143232.jpg" /></p>
        <p><img src="files/1101426.jpg" alt="soubor img-7118a2-edited.jpg" /></p>
    </div>
</div>
<div class="blok_text_obrazek">
    <h4><a id="Koralky-a-komponenty"></a>Korálky a komponenty</h4>
    <p>Naše firma je na trhu mnoho let. Prodejna v Pardubicích funguje již od roku 2003. E-shop provozujeme od roku 2009 a navštívily jej stovky tisíc spokojených zákazníků, kteří se k nám rádi vrací. V našem internetovém obchodě nyní nabízíme přes 30.000 druhů zboží a náš sortiment stále rozšiřujeme. Najdete nás na adrese Bezručova 183/27 v Plzni. Nově nabízíme Diamantové malování.</p>
    <div class="obrazky_inline">
        <p><img src="files/1134281.jpg" alt="soubor fp.jpg" /></p>
        <p><img src="files/1437366.jpg" alt="soubor fp2.jpg" /></p>
    </div>
</div>
<div class="blok_text_obrazek">
    <h4><a id="Kotesovcova"></a>Marcela Kotěšovcová</h4>
    <p>Vystudovala jsem Uměleckoprůmyslovou školu v Uherském Hradišti.</p>
    <p>Jsem návrhářka a modelářka dámských (občas i pánských) kožených kabelek a kabel.</p>
    <p>Ve své tvorbě se snažím příliš nepodléhat módním trendům. Pracuji s prostorem a tvarem, teprve potom vybírám technologii, kterou chci určitého tvaru dosáhnout. Používám hovězinové, třísločiněné usně. Jednotlivé modely vyrábím většinou v malých sériích (10 - 20 kusů), v některých případech se jedná o originály. Mé kabelky jsou intuitivní záležitostí. Láká mě na nich rozpor mezi jejich výtvarnou hodnotou a praktickým užitím. Snažím se, aby nebyly nudné, aby měly svůj rozpoznatelný styl a byly současné i nadčasové.</p>
    <div class="obrazky_inline">
        <p><img src="files/1986435.jpg" alt="soubor 6167506.jpg" /></p>
        <p><img src="files/1740399.jpg" alt="soubor 1457831.jpg" /></p>
    </div>
</div>
<div class="blok_text_obrazek">
    <h4><a id="Kozlikova"></a>Eliška Marie Kozlíková</h4>
    <p>Do svých maleb vnáším prostor, předměty a také symboly, které v díle tvoří příběhy, prožitky a vzpomínky. Malby skrývají intimitu, která představuje důvěrnost, útulnost, ale také soukromí a tajemnost. Znatelný je i prostor pro fantazii a další představy člověka. Nechci, aby bylo na první pohled patrné, o co mi jde. Člověka to má napadnout až po chvíli, co zpozoruje drobné detaily. Detaily, na které se zaměřuji, zachycují co nejvíce z mého osobního a intimního života. Co se motivů týče i ty vycházejí ze světa, který je mi vlastní.</p>
    <p>Avšak nejedná se o smyšlenku či hluboká témata, nýbrž o zvířata, která zde už nejsou, o rodinu, domov a především mne samotnou. Odhaluji zde své vzpomínky, prožitky, emoce, ale i bolesti pramenící z reálných událostí.</p>
    <p>V současné době mám za sebou několik sympozií, která mi přinesla zkušenosti a zážitky, ale především stálé přátele.</p>
    <div class="obrazky_inline">
        <p><img src="files/3961400.jpg" alt="soubor IMG-0605.jpg" /></p>
        <p><img src="files/1976307.jpg" alt="soubor Kompozice_RGB.jpg" /></p>
        <p><img src="files/1458403.jpg" alt="soubor IMG-2714.jpg" /></p>
    </div>
</div>
<div class="blok_text_obrazek">
    <h4><a id="Kratochvilova"></a>Lada Kratochvílová</h4>
    <p>Jmenuji se Lada Kratochvílová, bydlím v Plzni.</p>
    <p>Maluji obrazy a vyrábím dekorace na různé příležitosti, nejen podle přání zákazníka.</p>
    <div class="obrazky_inline">
        <p><img src="files/1683218.jpg" alt="soubor Příroda.jpg" /></p>
        <p><img src="files/1255504.jpg" alt="soubor IMG_20200323_131305.jpg" /></p>
    </div>
</div>
<div class="blok_text_obrazek">
    <h4><a id="Krofta"></a>Míla Krofta</h4>
    <p>"Výtvarník na vlastní protéze" - jeho nadsazená mailová identifikace vůči umělcům "na vlastní noze", odklon od meinstreamových proudů – formován nemožností vystudovat VŠ za komunistického režimu ho po maturitě na keramické škole v Bechyni donutilo k samostudiu a samorostlé tvorbě, v kombinaci s různými zaměstnáními, aby uživil rodinu. Doma si s pomocí přátel postavil Kasellskou pec na výpal keramiky dřevem, v kotelně a maštali má i dílnu s hrnčířským kruhem.</p>
    <p>Jeho práce jsou těžko dohledatelné, i když je schopen tvořit výtvarná díla na zakázku, vlastní práce má roztroušené většinou mezi přáteli. Volně přístupná díla můžete vidět v pivovarském dvoře v Černicích v Plzni, v hotelu Gondola, vyráběl ceny pro filmový festival Finále Plzeň, mozaiku pro výtvarnou školu Zámeček, funkční pravěkou břehovou pec v areálu ZOO a Botanické zahrady Plzeň. Pro restauraci-hotel Na Rychtě vytvořil fresku "Příběh piva" a mázy, jako ceny soutěže piv na Ústeckém pivním jarmarku.</p>
    <p>Poznáte inspirace v historii, řemeslné malbě, řešení kompozice v kontextu s místem. V keramice klade důraz na užitnou hodnotu, řemeslné a originální zpracování jílu – tohoto prastarého materiálu, z kterého tvoří lidé co lidmi jsou. Říká : ...díky lidem, kteří se nenechávají strhnout  meinstreamovou "přepálenou" dobou a dokáží ocenit něco duchaplného, hezkého, nebo sociálně dobrého, snad jen díky nim se společnost nezhroutí do globalizovaného virtuálního chaosu...</p>
    <p>Můžete ho potkat asi 20 km severně od Plzně, ve starém domku se zahrádkou, kde bydlí se synem, psem a kočkami, dělá lektora výtvarně-keramických kurzů a kroužků v nedaleké Třemošné, kde se věnuje nejen hendikepovaným .... možná i proto "na vlastní protéze."</p>
    <div class="obrazky_inline">
        <p><img src="files/6844103.jpg" alt="soubor japa to vyšlo.jpg" /></p>
        <p><img src="files/2008539.jpg" alt="soubor ceny- 4.piv.jarmark 2014.jpg" /></p>
        <p><img src="files/4138945.jpg" alt="soubor malba_na rychtě_portal2.jpg" /></p>
    </div>
</div>
<div class="blok_text_obrazek">
    <h4><a id="Kroslakova-Ing-arch"></a>Ing. arch. Tereza Krošláková</h4>
    <p>Jsem malířka a architektka. Věnuji se malbě na zeď, architektuře a návrhům perakulturních zahrad. Ve volném čase se dále ráda věnuji tanci, seberozvoji a čtení energie.</p>
    <p>Vystudovala jsem fakultu architektury na ČVUT s modulem zahradní a krajinná tvorba, během studia jsem zavítala v rámci stáže Erasmus do katalánské Barcelony. V průběhu života jsem se zabývala obnovou památek, územními plány i prací v několika architektonických ateliérech. V současné době pracuji jako OSVČ a nejvíce mého pracovního času věnuje malbě na zeď a architektonické tvorbě. K malbě na zeď me přivedla touha vytvořit synovi originální pokojíček a nyní již maluji i pro své klienty do soukromých i veřejných prostor.</p>
    <p>V rámci víkendu se můžete podívat do mého domácího ateliéru a shlédnout několik ukázek malby na zeď in situ a i proces mé tvorby. Těším se na vás.</p>
    <div class="obrazky_inline">
        <p><img src="files/1528682.jpg" alt="soubor IMG_20221119_124427_310 edited.jpg" /></p>
        <p><img src="files/3522830.jpg" alt="soubor 281541207_690192662237595_3065435518488959085_n edited.jpg" /></p>
    </div>
</div>
<div class="blok_text_obrazek">
    <h4><a id="Kremenova"></a>Blanka Křemenová</h4>
    <p>Blanka Křemenová je malířka původem z Příbrami, tvořící a žijící v Plzni a v Praze. Kromě autorské tvorby vede soukromé umělecké kurzy ve svém ateliérum v Plzni, kurzy a workshopy pro veřejnost v plzeňském ateliéru Výtvarno a v pražském Vytvarném ateliéru malování kreslení.</p>
    <p>Převážně klasickými malířskými technikami tvoří figurální kompozice a portréty, které staví do alegorických souvislostí v kombinaci s abstraktními prvky. Tematicky se zaměřuje na otázky společenské, kulturní, historické i filozofické. V centru její pozornosti stojí člověk jako nástroj pro vyjádření vnitřního světa jednotlivce, ale i mezilidských vztahů a nadosobních jevů všelidských. Její dílo je zastoupeno v soukromých sbírkách v tuzemsku i v zahraničí.</p>
    <div class="obrazky_inline">
        <p><img src="files/1627891.jpg" alt="soubor DSC_9380.jpg" /></p>
        <p><img src="files/7067474.jpg" alt="soubor hvezdar.jpg" /></p>
        <p><img src="files/6691563.jpg" alt="soubor pripravena na cestu.jpg" /></p>
    </div>
</div>
<div class="blok_text_obrazek">
    <h4><a id="Kucerova"></a>Světlana Kučerová</h4>
    <p>Jmenuji se Světlana Kučerová a jsem z Plzně. Asi 4. rokem se zabývám ve volném čase výrobou drobných dekorací svíček, výrobků z lité keramiky, přívěsků atd. Tento koníček mě velmi baví a naplňuje radosti.</p>
    <div class="obrazky_inline">
        <p><img src="files/8532368.jpg" alt="soubor IMG-20230913-WA0020.jpg" /></p>
        <p><img src="files/2899227.jpg" alt="soubor IMG-20230913-WA0034.jpg" /></p>
        <p><img src="files/1505911.jpg" alt="soubor IMG-20230913-WA0010.jpg" /></p>
    </div>
</div>
<div class="blok_text_obrazek">
    <h4><a id="Kurinna"></a>Olena Kurinna</h4>
    <p>Jsem Kurinna Olena, návrhářka hedvábné floristiky z Ukrajiny.</p>
    <p>Zabývám se výrobou látkových květin. Tvorba květin je pro mě proces plný emocí a pocitů, do kterého vkládám svou duši. Každá květina je celý příběh, je to legenda, je to obraz, který skládám z kousíčků látky. Každá květina je vyrobena individuálně pro konkrétního zákazníka, a proto je jedinečná. Originální a umělecky provedené květiny krásně poslouží jako doplněk do dámského šatníku. Hedvábný květ můžete použít jako brož k šatům, dá se ho připevnit ke kabelce, botám anebo také ozdobit klobouk či účes.</p>
    <p>Používám speciální látky a další materiály vyrobené v Japonsku. V případě potřeby je možné vyrobit květiny z materiálů podle oblečení zákazníka. Doufám, že se českým dámám budou mé květiny líbit.</p>
    <p>Na Víkendu otevřených ateliérů plánuji zorganizovat workshop "Výroba látkově kytky bez použití nářadí".</p>
    <div class="obrazky_inline">
        <p><img src="files/8651737.jpg" alt="soubor 294363054_547346.jpg" /></p>
        <p><img src="files/1403300.jpg" alt="soubor 294347454_547346.jpg" /></p>
        <p><img src="files/2116517.jpg" alt="soubor 525236_545528.jpg" /></p>
    </div>
</div>
<div class="blok_text_obrazek">
    <h4><a id="Kus"></a>Tomáš Kůs</h4>
    <p>Jeho profilovými pracemi jsou železné sochy zejména v životní velikosti, okrajem pak hlubotisková i digitální grafika a malba. Jako sochař zobrazuje většinou realisticky emocionálně prožívanou realitu, často pomocí odkazů na obecně známé motivy evropské kultury a to včetně satirického nádechu. Ikonickým typem jeho práce je postava "vlkoně" – půl člověka, půl vlka. "Vlkoň" je ale evidentně pozitivní postava.</p>
    <div class="obrazky_inline">
        <p><img src="files/1068307.jpg" alt="soubor 1481619.jpg" /></p>
        <p><img src="files/2107179.jpg" alt="soubor 6299934.jpg" /></p>
    </div>
</div>
<div class="blok_text_obrazek">
    <h4><a id="Langmajer"></a>Zdeněk Langmajer</h4>
    <p>Jmenuji se Zdeněk Langmajer. Odmala jsem obdivoval kdysi naprosto běžné dovednosti mých předků a tak jsem se naučil, jak používat provaz a spoustu praktických i dekoračních uzlů, uplést košík nebo nůši z vrbového proutí, kosit kosou a shodou mnoha okolností začal před třemi léty vyřezávat dřevěné lžíce. Lžíce ze dřeva je krásná věc - jíte něčím, co je opravdu přírodní, k výrobě se používá jen několik ručních nástrojů a možností tvarů, velikostí, použitých dřevin, barev a kreseb dřeva je nekonečné množství. Rád o Víkendu otevřených ateliérů uvítám všechny, které takové výrobky zajímají.</p>
    <div class="obrazky_inline">
        <p><img src="files/4435356.jpg" alt="soubor DSCN0981.jpg" /></p>
        <p><img src="files/6308138.jpg" alt="soubor DSCN0968 edit.jpg" /></p>
    </div>
</div>
<div class="blok_text_obrazek">
    <h4><a id="Laznova"></a>Tereza Laznová</h4>
    <p>Tereza Laznová (*12.1 1998) vystudovala střední umělecko-průmyslovou školu Zámeček v Plzni, obor malba. Nyní se věnuje MgA. studiu na Fakultě designu a umění Ladislava Sutnara na Západočeské univerzitě, obor Ilustrace a grafika. Současně od roku 2022 působí jako asistent prof. akad. mal. Borise Jirků tamtéž. Kromě malby se věnuje také kresbě, digitální malbě a grafickým technikám. V roce 2017 obdržela 2. místo v Mezinárodní výtvarné soutěži Teendesign. Ilustrovala obálku knihy Sacculina, jejímž autorem je Philip Fracassi a též sběratelský plakát pod nakladatelstvím Gnóm!</p>
    <div class="obrazky_inline">
        <p><img src="files/1322426.jpg" alt="soubor profilové foto 2022.jpg" /></p>
        <p><img src="files/1431057.jpg" alt="soubor 02.jpg" /></p>
        <p><img src="files/4721551.jpg" alt="soubor 01.jpg" /></p>
    </div>
</div>
<div class="blok_text_obrazek">
    <h4><a id="Liskova-Maskova"></a>Jaroslava Lišková Mašková</h4>
    <p>Výrobě šperků a doplňků se věnuji patnáctým rokem. Jsem nekonečný návštěvník všemožných kurzů a workshopů, mimo jiné jsem studovala Design kovu a šperku na UUD v Plzni.</p>
    <p>Myslím, že šperk nemusí být jen o zlatě a drahých kamenech. Měl by doplňovat svého nositele a ne z něj dělat někoho jiného. A stejně tak jako my každý jsme originál, i naše doplňky by měly být originální. To je mým mottem, a proto tak ráda dělám nové a nové věci. Neprodávám tedy jen šperky, ale tvořím Váš styl.</p>
    <p>Miluji barvy a nápaditost a moc mě baví vymýšlet a vyrábě šperk přímo na míru k oblečení a doplňkům majitelky.</p>
    <p>Ráda recykluji netradiční materiály jako PET lahve, kapsle od kávy a další věci, které původně plnily zcela jiný účel. Miluji ten proces jejich přeměny v originální šperk.</p>
    <p>Co se týče základního kovového materiálu u šperků, na vše používám hypoalergenní chirurgickou ocel, kterou mohou nosit i alergici.</p>
    <p>Kromě šperků vyrábím i originální klobouky a šály, heboučké dětské deky nebo nádherné tašky.</p>
    <p>Pokud tedy chcete vystoupit z davu, pořiďte si ručně dělané výrobky z dílny <strong>Děláme originály</strong>. :)</p>
    <p>Foto: Nikola Bruncová. Foceno v DEPO2015</p>
    <div class="obrazky_inline">
        <p><img src="files/2048444.jpg" alt="soubor DelameOriginaly_brouseni.jpg" /></p>
        <p><img src="files/1050353.jpg" alt="soubor 1046830.jpg" /></p>
        <p><img src="files/1012640.jpg" alt="soubor DelameOriginaly_vrtani.jpg" /></p>
    </div>
</div>
<div class="blok_text_obrazek">
    <h4><a id="Lomickova"></a>Zuzana Lomičková</h4>
    <p>Nejdůležitější místo v mé tvorbě představuje malba a s ní spojené barvy a hra s nimi. Témata, v nichž přecházím od figurálních kompozic přes výhledy do měst, ulic a krajin po abstraktnější, až snově mystické barevné kompozice, často vychází z reálné situace, ale tu již uchopím po svém a dále ji rozvíjím, čímž na ni umožňuji nahlížet v různých kontextech.</p>
    <div class="obrazky_inline">
        <p><img src="files/2227731.jpg" alt="soubor 2 Clipboard06.jpg" /></p>
        <p><img src="files/7257379.jpg" alt="soubor FOTO profill.jpg" /></p>
    </div>
</div>
<div class="blok_text_obrazek">
    <h4><a id="Lorencova"></a>Žaneta Lorencová</h4>
    <p>Květiny nás provázejí celým životem. Až později jsem pochopila, že aranžování květin není jen záliba, které jsem se věnovala už v dětství a ponořila jsem se do floristiky naplno. Inspiraci hledám v přírodě, která nás obklopuje.</p>
    <p>Pracuji v květinovém ateliéru Ze Stolku stvol. Zajišťuji květinový servis na svatby i jiné eventy. Ráda tvořím floristické instalace na míru konkrétním prostorům, tak aby s nimi korespondovaly.</p>
    <p>Během Víkendu otevřených ateliérů se spolu můžeme setkat na hradě Švihov, kde budu hostem malířky a výtvarnice Jarky Papežové. Budu mít pro vás připravenou květinovou dílnu.</p>
    <p>Těším se na Vás.</p>
    <div class="obrazky_inline">
        <p><img src="files/1867693.jpg" alt="soubor 20220516_145107.jpg" /></p>
        <p><img src="files/3851577.jpg" alt="soubor KAC00187.jpg" /></p>
        <p><img src="files/8368942.jpg" alt="soubor 20230624_083846 (1).jpg" /></p>
    </div>
</div>
<div class="blok_text_obrazek">
    <h4><a id="LuciL"></a>LuciL</h4>
    <p>Jmenuji se Lucie Laurencová a tvorbou autorských vinutých perel se zabývám od roku 2007. Věnuji se výrobě limitovaných kolekcí i individuálním zakázkám přímo na míru jednotlivým klientům. Mé výrobky naleznete pod značkou LuciL.</p>
    <p>Vinuté perly vznikají roztavením skleněných tyčinek na sklářském kahanu, kde skleněná hmota skýtá vytvoření nepřeberného možností velikostí, tvarů a kombinace barev, záleží jen na fantazii. Jedná se o ruční výrobu, každý kus je originál.</p>
    <p>Inspiraci hledám ve všem co běžný život přináší, do svých šperků přenáším své pocity, nálady a emoce. V sortimentu naleznete například soliterní vinuté korálky, propisky, náhrdelníky, náramky, náušnice, prsteny, přívěsky, manžetové knoflíky, spony aj. Pro kompletaci šperků jsou použity komponenty z chirurgické oceli, ocelová lanka, kůže a kaučuk.</p>
    <div class="obrazky_inline">
        <p><img src="files/5212135.jpg" alt="soubor 5983077.jpg" /></p>
        <p><img src="files/1948521.jpg" alt="soubor 1764964.jpg" /></p>
    </div>
</div>
<div class="blok_text_obrazek">
    <h4><a id="Maxova"></a>Monika Maxová</h4>
    <p>Mám ráda levanduli a skleněné vitráže.</p>
    <p>Na levandulovém políčku pěstuji 500 ks levandule. Mám 15 druhů levandule a každý rok pěstuji nové sazenice.  Z levandule vyrábím sirup, polštářky, věnce a různé dekorace.</p>
    <p>Na sklo pak maluji mandaly, které jsou vytvořeny automatickou kresbou. Používám lihové barvy, které jsou transparentní. Každá mandala je originál a má svoji afirmaci.</p>
    <p>Vytvářím také každý měsíc mandalové relaxační omalovánky.</p>
    <div class="obrazky_inline">
        <p><img src="files/7675945.jpg" alt="soubor 20200713_181832.jpg" /></p>
    </div>
</div>
<div class="blok_text_obrazek">
    <h4><a id="Medunova"></a>Jana Medunová</h4>
    <p>Jana Medunová je plzeňská malířka a grafička, která svou neutuchající energii propůjčuje svým dílům od roku 2013. Tento rok, byl pro ni zlomový. Po úrazu, kdy musela ukončit svou sportovní kariéru, se vrátila ke svému dětskému snu - malování. Postupem času si vyzkoušela práci s tuší, tuší v kombinaci s olejem a akvarelem. Její tvorba je spíše abstraktní. Inspiraci ke své tvorbě čerpá z přírody i města. Častým motivem se tak stávají stromy, listy, domy, zvířata. Fascinuje ji možné i nemožné kombinování barev, které každého doslova vtáhnou do svého nitra a otevřou bránu do Janiny duše.</p>
    <div class="obrazky_inline">
        <p><img src="files/1600891.jpg" alt="soubor 61956389_369099823715609_875165265199890432_n.jpg" /></p>
        <p><img src="files/1736250.jpg" alt="soubor 54514843_331132837512308_1194526431896403968_n.jpg" /></p>
        <p><img src="files/7268952.jpg" alt="soubor 54278727_333206220638303_2205366509931331584_n.jpg" /></p>
    </div>
</div>
<p> </p>
<div class="blok_text_obrazek">
    <h4><a id="Merta"></a>Vladimír Merta</h4>
    <p>Vladimír Merta (*1946) je český písničkář, publicista, spisovatel, fotograf, architekt a filmový režisér. Je také autorem filmové hudby k několika filmům.</p>
    <p>Celé generace znají letos pětasedmdesátiletého Mertu jako autora písní, které se vymykají jakémukoli škatulkování. Chytré texty, neobvyklé melodie a specifické osobní podání zaujme vyznavače zcela odlišných hudebních trendů. Na Víkendu otevřených ateliérů ale můžete poznat tuto všestrannou tvůrčí osobnost, jak ji patrně neznáte - jako výtvarníka. Na Bílém nároží v v Plzni (Sady Pětatřicátníků) v neděli 25. 9. 2022 v 15:00 hodin proběhne jedinečný tvůrčí workshop, kde se bude malovat, číst a fotografovat. Prohlédnout si zde můžete i improvizovanou výstavu Mertových kreseb a fotografií.</p>
    <p>Vzhledem k velkému zájmu doporučujeme registraci na workshop předem na webu Otevřené Ateliéry viz následující odkaz <a href="../index.php?list=s04&language=lan1&lay=">zde</a>.</p>
    <div class="obrazky_inline">
        <p><img src="files/7920501.jpg" alt="soubor Vladimír Merta - plakát.jpg" /></p>
    </div>
</div>
<div class="blok_text_obrazek">
    <h4><a id="Marikova"></a>Tereza Maříková</h4>
    <p>Narodila jsem se v roce 1991, malbou si přivydělávám cca 12 let. Zaměřuji se zejména na malbu těch nejkrásnějších míst, která potkávám při mých cestách po Francii, kam jezdím až 7x ročně čerpat inspiraci a dovolenou. Věnuji se ale také malbě portrétů, kamenů, a v neposlední řadě nástěnným malbám v interiérech i exteriérech.</p>
    <div class="obrazky_inline">
        <p><img src="files/2277534.jpg" alt="marikova foto1" /></p>
        <p><img src="files/1281398.jpg" alt="marikova foto2" /></p>
        <p><img src="files/2065461.jpg" alt="marikova foto3" /></p>
    </div>
</div>
<div class="blok_text_obrazek">
    <h4><a id="Mestanova"></a>Jarka Měšťanová</h4>
    <p>Jarka Měšťanová je astroložka, malířka. Malovat se učila napřed jako samouk a pak u Jiřího Kovaříka, Jiřího Patery, Miroslava Zikmunda a Vladimíra Havlice. Sochařinu u Jiřího Flágra. Byly plenéry s Miroslavem Tazlerem, Pavlem Mutinským, Mílou Čechem. A stále pak jako samouk, který nalézá vyjádření v astrologických motivech, energie přírody, meditace nad krásou. Zhmotnění myšlenky širokou oktávou od reality k abstrakci podle tématu. V poslední době upozorňuje jak byly krásné louky jejího dětství.</p>
    <div class="obrazky_inline">
        <p><img src="files/7893493.jpg" alt="soubor 20210909_182430.jpg" /></p>
        <p><img src="files/1871155.jpg" alt="soubor 20210813_131252~2.jpg" /></p>
        <p><img src="files/1743194.jpg" alt="soubor 20211022_225740.jpg" /></p>
    </div>
</div>
<div class="blok_text_obrazek">
    <h4><a id="MH-Bobby"></a>MH Bobby</h4>
    <p>Jsem ryzí amatér, pocházející z Klatov. Prošel jsem během posledních tří let krátkým kurzem v LŠU a malířek paní Jitky Černé a Pavlíny Breuové. Mým nejoblíbenějším médiem se staly pastely. Snažím se malovat především pro radost.</p>
    <div class="obrazky_inline">
        <p><img src="files/7225429.jpg" alt="soubor IMG_2170.jpg" /></p>
        <p><img src="files/2190625.jpg" alt="soubor IMG_2178.jpg" /></p>
    </div>
</div>
<div class="blok_text_obrazek">
    <h4><a id="Michalova"></a>Bc. Eva Michalová - Keramický ateliér ZEM</h4>
    <p>Od roku 1999 vedu kurzy keramiky pro děti i dospělé ve Starém Plzenci.<br />V roce 1998 jsem působila ve volnočasové dílně ve Vancouveru v Kanadě.<br />Pořádám každoroční letní keramické workshopy pro děti i dospělé v ČJ i AJ.<br />Také spolupracuji se zájmovými spolky a pořádám keramické workshopy na různých akcích pro děti či letních táborech.<br />Od roku 2009 se specializuji na výrobou historických replik keramiky a prezentuji výrobu pravěké keramiky v programu popularizace archeologie v ZOO Plzeň - Oživená prehistorie, KAR FF ZČU v Plzni.</p>
    <p>Reference: ZČU Plzeň, Západočeské muzeum v Plzni, Jihočeské muzeum v Českých Budějovicích.</p>
    <p>Přijďte si do mé dílny vyzkoušet  různé technologie výroby keramiky v ruce či na hrnčířském kruhu a poté si vypálené výrobky můžete naglazovat. Moje heslo: "Hlína není špína, ale kamarád."</p>
    <div class="obrazky_inline">
        <p><img src="files/1952608.jpg" alt="soubor v dílně 2.jpg" /></p>
        <p><img src="files/1184688.jpg" alt="soubor keramika dětí edited.jpg" /></p>
    </div>
</div>
<div class="blok_text_obrazek">
    <h4><a id="Navrotska"></a>Kateryna Navrotska</h4>
    <p>Jmenuji se Kateryna a jsem z Ukrajiny. Narodila jsme se ve městě Čerkasy a absolvovala Fakultu umění a řemesel.</p>
    <p>Kvůli válce jsem byla nucená přijet do České republiky, kde jsem začala s háčkováním hraček a tvorbou dekorací z provázků.</p>
    <p>Hračky jsou vyrobené z neuvěřitelně měkké příze, aby mohly Vašim dětem poskytnuto teplo a lásku, což je hlavní myšlenkou mojí tvorby. Každá hračka je originál.</p>
    <p>Dekorace s použitím provazu dodají vašemu domovu útulnost a mají neopakovatelnou vůni přírodních vláken.</p>
    <p>Na výstavě představím háčkované hračky i výroby z provázků.</p>
    <div class="obrazky_inline">
        <p><img src="files/1891884.jpg" alt="soubor photo_2023-08-17 10.48.31.jpg" /></p>
        <p><img src="files/2909295.jpg" alt="soubor photo_2023-08-17 10.48.49.jpg" /></p>
        <p><img src="files/1467320.jpg" alt="soubor photo_2023-08-17 10.48.55.jpg" /></p>
    </div>
</div>
<div class="blok_text_obrazek">
    <h4><a id="Nekolova"></a>Aneta Nekolová</h4>
    <p>Zabývám se výrobou šňůrkových a minerálních náramků, náušnic z minerálů, přívěsků na klíče... Tvoření se stalo před pěti lety mojí neodmyslitelnou součástí a nedokážu si představit život bez něj. Ráda vyrábím náramky dle představ a přání zákazníka a mám vždy velkou radost, když se výsledný výrobek líbí.</p>
    <p>V sobotu 24. 9. 2022 budu mít dílničku v rámci jarmarku v Chrástu u Plzně, kde si budou děti, ale i dospělí moci vyrobit šňůrkový náramek s korálky. Na jarmarku je připravena i stezka pro děti, kde budou plnit různé úkoly a nebude chybět ani doprovodný program. Jarmark se koná od 10 hodin do 16 hodin. Dílnička se bude nacházet u galanterie (na adrese: Třída Československého Odboje 138, Chrást u Plzně 330 03).</p>
    <div class="obrazky_inline">
        <p><img src="files/1776919.jpg" alt="soubor F3DC789B-D9B7.jpg" /></p>
    </div>
</div>
<div class="blok_text_obrazek">
    <h4><a id="Nordlinder"></a>Magdalena Liška Nordlinder</h4>
    <p>Ve své tvorbě se často nechává unést fantazií do říše pohádek a dětských příběhů, které však v mnoha ohledech mohou poučit i řadu dospělých čtenářů. Snaží se zachytit a přimět diváka znovu prožít pocity, jaké prožívají postavy na jejích kresbách.</p>
    <div class="obrazky_inline">
        <p><img src="files/1406045.jpg" alt="soubor 4201399.jpg" /></p>
    </div>
</div>
<div class="blok_text_obrazek">
    <h4><a id="Carovna-zahrada-Novackova"></a>Čarovná zahrada - Hana Nováčková</h4>
    <p>Jmenuji se Hana Nováčková a tvořím a prodávám pod jménem Čarovná zahrada. Celý život jsem pracovala v jiném oboru, ale vztah k tvoření mám od dětství. Asi teď doháním, to co jsem nestihla dříve, proto sama o sobě říkám, že jsem výtvarný workoholik. Často u tvoření nějaké věci vydržím do pozdních nočních hodin. V mém ateliéru vznikají různé věci, od maličkých dárkových a dekoračních předmětů, po velké patchworkové deky. Nerada tvořím z nových látek, ty mi neposkytují dostatečnou inspiraci. Raději tvořím ze zbytků nových látek nebo recykluji již použité. Moje móda je proto udržitelná, a dá se říct bezodpadová. Ze zbytků látek šiji drobné dekorace, koníky, jednorožce…V mém atelieru najdete patchworkové deky pro dospělé i děti, sukně a další oděvy, i lehce extravagantní, batůžky, kabelky, kapsičky, prostírání, obrázky, luxusní šité vánoční ozdoby, dekorace, koníky a jednorožce, sovičky, srdíčka a andělíčky, dárkové krabičky, přání a z dílny mého manžela designové knoflíky a přívěsky.</p>
    <p>Pro děti bude připravena dílnička a pro dospělé dobrá káva.</p>
    <div class="obrazky_inline">
        <p><img src="files/3676528.jpg" alt="soubor DSC09839_postcard.jpg" /></p>
        <p><img src="files/9094485.jpg" alt="soubor KN305554.jpg" /></p>
    </div>
</div>
<div class="blok_text_obrazek">
    <h4><a id="Novakova"></a>Eliška Nováková</h4>
    <p>Jmenuji se Eliška Nováková, narodila jsem se v malé vesničce kousek od Jindřichova Hradce do - na tamní poměry - lehce prdlé rodiny umělců. Táta architekt, mamka výtvarnice. Umění nás provázelo tak nějak celý život. Když bratr trénoval na přijímačky na vysokou školu, nedělní odpoledne jsme trávili kreslením zátiší a předháněli se, kdo na tom bude líp. Z bratra je nakonec komediant, kejklíř, velmi úspěšný. Já jsem svým oborem šla trošku mimo. I když pořád říkám, že jako zubařka dělám přeci krásné výplně. Nicméně barvy a malování mě pořád volají a poslední dobou čím dál tím víc. A tak jsem se rozhodla to ukázat. V mých obrazech jsou často skrytá dění z mého života. Někdo roztříská talíř, někdo pláče ... já maluji.</p>
    <div class="obrazky_inline">
        <p><img src="files/5543660.jpg" alt="soubor 20230625_201726.jpg" /></p>
        <p><img src="files/5401913.jpg" alt="soubor received_831978031637097.jpg" /></p>
        <p><img src="files/1216639.jpg" alt="soubor 20221229_210200.jpg" /></p>
    </div>
</div>
<div class="blok_text_obrazek">
    <h4><a id="Palaghiciuc"></a>Valeria Palaghiciuc</h4>
    <p>Ručně vyrábím mýdlové suvenýry. Tímto Vám chci představit mýdlové květiny. Objevte kouzlo jedinečných ručně vyráběných mýdlových kytic!</p>
    <p>Když přemýšlíme o květinách, většinou se nám vybaví čerstvé, barevné a voňavé kytice. Ale co kdybych vám řekla, že existují kytice z mýdla? Ano, slyšeli jste správně! Ručně vyráběné mýdlové kytice jsou okouzlující alternativou k tradičním květinovým aranžmá, které do vašeho života přinášejí zvláštní krásu a jedinečné kouzlo.</p>
    <p>Jednou z největších výhod je jejich jedinečnost. Každá kytice je jedinečným uměleckým dílem vytvořeným s péčí a láskou. Mám velkou kreativitu, takže každý květinový prvek kytice může mít svůj vlastní design, barvy a aroma. Můžete si vybrat kytici, která odpovídá vašemu stylu a náladě, nebo si objednat individuální kompozici vytvořenou přímo pro vás.</p>
    <p>Mýdlové kytice zaujmou také svou trvanlivostí. Nevadnou a nevyhoří, jako obyčejné květiny.</p>
    <p>Z jejich krásy a vůně se můžete těšit po dlouhou dobu. A mohou se stát úžasným prvkem výzdoby v každém interiéru, dodají mu nádech elegance a luxusu a vytvářejí jedinečnou atmosféru. Také kytice mají další bonus: lze je použít jako příjemné kosmetické produkty pro péči o pokožku. Mýdlo z kytice jemně čistí pokožku, hydratuje a zanechává příjemnou vůni.</p>
    <p>Budu moc ráda, když mě navštívíte v mé dílně/ateliéru během Víkendu otevřených ateliérů.</p>
    <div class="obrazky_inline">
        <p><img src="files/8148019.jpg" alt="soubor 9E9E6046-C132-41DF-95C5-E06A35BDC417.jpg" /></p>
        <p><img src="files/3537551.jpg" alt="soubor 3EFF38E7-C09E-4B31-A7B0-76E86D2F81F8.jpg" /></p>
        <p><img src="files/1011749.jpg" alt="soubor 7D46D797-41F9-4AE4-B99D-3E16FF598872.jpg" /></p>
    </div>
</div>
<div class="blok_text_obrazek">
    <h4><a id="Patricia-Majer-Art"></a>Patrícia Majer Art</h4>
    <p>Jsem umělec samouk a zaměřuji se na realistickou malbu zvířat a nadčasové kousky v stylu pop art. Nejpopulárnější kolekcí, která se vyprodala byla kolekce GO WILD. Na výstavě ráda zodpovím případné otázky.</p>
    <div class="obrazky_inline">
        <p><img src="files/1413749.jpg" alt="soubor IMG_20220731_172209_353.jpg" /></p>
        <p><img src="files/6867596.jpg" alt="soubor IMG_20210511_164316.jpg" /></p>
    </div>
</div>
<div class="blok_text_obrazek">
    <h4><a id="Raunerova"></a>Dana Raunerová</h4>
    <p>Vystudovala Pedagogickou fakultu v Plzni v oboru ČJ – VV. Po dobu 30 let působila především jako výtvarný pedagog (ZŠ, ZUŠ, SUPŠ Zámeček), samostatná výtvarnice, ale i jako lektorka výtvarných i češtinářských dílen, které se váží především na její básnickou tvorbu pro děti a mládež s jednotícím tématem "zvířata".</p>
    <p>Kromě vlastní malířské, kreslířské a grafické tvorby (zejména ilustrační) se věnuje i scénografii. Poslední divadelní titul s její scénografií a maskami - Muzikantská pohádka - je stále živým projektem Malé scény DJKT v Plzni. Vytvořila i kolekci návrhů pro populární dětský porcelán karlovarské firmy GBKV se zvířecími motivy. Je autorkou akrylových pláten s poetikou osobního vidění přírody v osobitém výtvarném posunu, ale i poměrně reálných kreseb koní. Jejím přáním je, aby její obrazy, kresby, texty i básničky byly pro lidi impulsem k tvoření krásy a současně podpořily SOUCIT jako rys lidské povahy. Její KNÍŽKY O ZVÍŘATECH 1 – 6, kde je zároveň autorkou básniček i ilustrátorkou, jsou oblíbené u dětí i pedagogů. Autorka žije a tvoří v České Bříze.</p>
    <div class="obrazky_inline">
        <p><img src="files/1454047.jpg" alt="soubor 25 - Sysel_web.jpg" /></p>
    </div>
</div>
<div class="blok_text_obrazek">
    <h4><a id="Roucka"></a>Eva Roučka</h4>
    <p>Sochařka Eva Roučka se po 35ti letech ve Francii rozhodla vrátit se na rodnou půdu. V jejím statku v Břasích "Na Vranůvku" si můžete prohlédnout nejen zařízený keramický a sochařský ateliér a dozvědět se plno zajímavostí z bohatých technických znalostí Evy v nejrůznějších technikách, ale i prostornou galerii v k tomu účelu upravené stodole, která příležitostně slouží i jako grafická dílna nebo malířský ateliér pro větší formáty.</p>
    <div class="obrazky_inline">
        <p><img src="files/1297520.jpg" alt="soubor 1519060.jpg" /></p>
        <p><img src="files/1551645.jpg" alt="soubor 2098277.jpg" /></p>
    </div>
</div>
<div class="blok_text_obrazek">
    <h4><a id="Sedmerova"></a>Ivana Sedmerová</h4>
    <p>Výstava drátovaných andělů a obrázků a tvořivá dílna: "Kde chybí drahý materiál, nastupuje um, vynalézavost a základní nástroj - lidské ruce - a přijde radost."</p>
    <div class="obrazky_inline">
        <p><img src="files/1696751.jpg" alt="soubor Andel_medenka1.jpg" /></p>
        <p><img src="files/1128818.jpg" alt="soubor kruh.jpg" /></p>
        <p><img src="files/1477548.jpg" alt="soubor 1033542.jpg" /></p>
    </div>
</div>
<div class="blok_text_obrazek">
    <h4><a id="Sikora"></a>Filip Sikora</h4>
    <p>Jmenuji se Filip Sikora, současně se věnuji převážně kresbě erotiky a malováním obrazů. Narodil jsem se v Praze v roce 1994. Vyrůstal jsem v centru Prahy. Studium jsem zakončil v Praze maturitou na střední umělecké škole, v oboru Grafický design. Během studií jsem si vydělával kresbou portrétů a focením. Mé zájmy jsou holistický přístup k tělu, fitness, seberozvoj, biohacking , šamanismus, hraní na hudební nástroje a tetování. O tetování jsem se začal zajímat po maturitě a po nějaké době jsem pracoval ve dvou studiích v centru Prahy. Do dvacetitří let jsem se věnoval hlavně kresbě, kde roky studia vyústily ilustracemi v knížce "Zmrdztvýchvstání" od veřejně známého psychoterapeuta, Pjér la Šeze. Současně tvořím portréty a obrazy na zakázku a také se věnuji "buskingu" kresbou portrétů v turistickém centru Prahy. Má tvorba byla ovlivněna klasickou ale i digitální malbou, japonskou mangou a nezávislými současnými umělci.</p>
    <div class="obrazky_inline">
        <p><img src="files/7853346.jpg" alt="soubor 22.jpg" /></p>
        <p><img src="files/8846176.jpg" alt="soubor 23.jpg" /></p>
        <p><img src="files/1766577.jpg" alt="soubor 16.jpg" /></p>
    </div>
</div>
<div class="blok_text_obrazek">
    <h4><a id="Sivenkova"></a>Natalia Sivenkova</h4>
    <p>Před pár lety jsem se začala zajímat o výrobu amuletových panenek. Jedná se o slovanskou panenku, kterou vyráběli naši předkové. Dříve se tyto panenky vyráběly bez pomoci jehly, proto se jim říkalo motanki. Každá amuletová panenka má svůj vlastní účel: pro bohatství, zdraví, štěstí, talisman na cestě atd. Ve svých panenkách se snažím používat prvky lidového kroje a různé doplňky, díky kterým je panenka tajemnější.</p>
    <p>Zvu všechny, aby navštívili workshop, na kterém si budeme vyrábět panenky talismany "Anděl na prstě". Můžete si vyrobit originální talismanovou panenku pro sebe nebo jako dárek.</p>
    <p>Budu se na Vás těšit 23. 9. - 24. 9. 2023 ve 14.00 hodin na adrese Sedláčkova 216/19 Plzeň.</p>
    <div class="obrazky_inline">
        <p><img src="files/1038243.jpg" alt="soubor 2023-08-16-17-52-41.jpg" /></p>
        <p><img src="files/1552344.jpg" alt="soubor 2023-08-16-17-55-07.jpg" /></p>
        <p><img src="files/5974996.jpg" alt="soubor 2023-08-16-17-54-10.jpg" /></p>
    </div>
</div>
<div class="blok_text_obrazek">
    <h4><a id="Slamova"></a>Marie Slámová</h4>
    <p>Umění v jakékoliv podobě mě provází celý život. Zprvu pasivně, postupně aktivně.</p>
    <p>Od kresby, malby, litografie, linorytu, dřevorytu jsem se dostala až ke keramické hlíně.</p>
    <p>Tvořím pro radost svou a doufám, že i radost druhých. Každý kus je originál.</p>
    <div class="obrazky_inline">
        <p><img src="files/8817657.jpg" alt="soubor IMG_20220605_172933.jpg" /></p>
        <p><img src="files/9820953.jpg" alt="soubor keramika-59.jpg" /></p>
    </div>
</div>
<div class="blok_text_obrazek">
    <h4><a id="Sloupova"></a>Petra Sloupová</h4>
    <p><strong>Skřítčí poklady</strong></p>
    <p>Tvořím roztomilé šperky s minerály pro každou vílu či jinou krásnou bytost a snažím se to dělat udržitelně. Zkouším všechny možné techniky co můžu, ale ke ketlování a drátování s barevnými korálky a minerály se zatím vracím nejradši.</p>
    <p>Přijďte si za mnou udělat svůj vlastní jedinečný pár náušniček nebo náramek, a kdo by nechtěl přiložit ruku k dílu může přijít okouknout či zakoupit některé z mých už hotových kousků. Budu se na vás těšit! :-)</p>
    <p>Workshop - tvorba náušnic nebo náramků z korálků a minerálů pomocí ketlování.</p>
    <div class="obrazky_inline">
        <p><img src="files/4352973.png" alt="soubor IMG_20230809_132347.png" /></p>
        <p><img src="files/4294458.png" alt="soubor IMG_9836.png" /></p>
    </div>
</div>
<div class="blok_text_obrazek">
    <h4><a id="MgA-Jana-Marcinkova-Smolova"></a>MgA. Jana Marcinková Smolová</h4>
    <p>MgA. Jana Marcinková Smolová, absolventka studia teologie na UK a hry na varhany na brněnské JAMU, je matkou tří dětí, učitelkou hudby, aktivní varhanicí a iniciátorkou kulturního dění v západočeských Klatovech, kde také žije. Příležitostná literární tvorba ve formě básní, povídek nebo kulturních recenzí, je pro ni způsob sebevyjádření, v minulosti se s úspěchem zúčastnila několika literárních soutěží (např. Literární Šumava, Evropa ve škole, Seifertova Praha), v roce 1996 vznikla její básnická prvotina "Tvoření zvuku". V letošním roce vydala ve spolupráci s výtvarnicí Jarkou Papežovou sbírku poezie s názvem "Ubývání". Texty reflektují vnitřní svět nenaplněných tužeb, každodenních bojů, zklamání a všednosti. Akvarely, které poezii doprovází, vnášejí světlo a naději.</p>
    <div class="obrazky_inline">
        <p><img src="files/1436103.JPG" alt="soubor foto.JPG" /></p>
    </div>
</div>
<div class="blok_text_obrazek">
    <h4><a id="Sporkova"></a>Stanislava Sporková Ptáčková</h4>
    <p>Moje výrobky jsou ručně točené, modelované, odlívané. Dekoruji glazurou, engobou ale i oxidy.</p>
    <p>Dílna - ateliér, kde vyrábím, se nachází v šumavské vesničce Dlouhá Ves. Proto se ve výrobě hodně inspiruji šumavskou přírodou.</p>
    <p>I bylinky z naší dlouhoveské bylinkové zahrádky, používám ve své tvorbě. A jak už vyplývá z mého příjmení, tak bez ptáčků to v mé tvorbě nejde.</p>
    <p>Stálicí v mém sortimentu jsou ptáčci, bylinkové zápichy, třítka na česnek, svícny a v tomto roce nově i originální květináče.</p>
    <div class="obrazky_inline">
        <p><img src="files/2146144.jpg" alt="sporková1" /></p>
        <p><img src="files/1081837.jpg" alt="sporková2" /></p>
        <p><img src="files/1493180.jpg" alt="sporková3" /></p>
    </div>
</div>
<div class="blok_text_obrazek">
    <h4><a id="Stehule"></a>Jan Stěhule</h4>
    <p>Jsem studentem ateliéru Mediální ilustrace na FDU Ladislava Sutnara. Věnuji se převážně digitální tvorbě - digitální (i analogové) ilustraci, animaci a grafickému designu. Často tato odvětví propojuji do zpracování příběhů ve formě komiksů nebo her. V rámci Víkendu otevřených ateliérů mě najdete v Papírně na společném stánku s Barborou Mládovou, kde se poprvé naše tvorba představí v rámci studia DUDE FACTORY. Rádi se pobavíme o naší práci, studiích či našich plánech do budoucna. Těšíme se na Vás!</p>
    <div class="obrazky_inline">
        <p><img src="files/1333074.jpg" alt="soubor 01.jpg" /></p>
    </div>
</div>
<div class="blok_text_obrazek">
    <h4><a id="Strakova"></a>Jarmila Straková</h4>
    <p>Ke sbírání panenek a následně k jejich opravám jsem se dostala před necelými osmi lety, když jsem hledala náhradu pro využití svého času za neplánovaně přerušenou práci keramika - amatéra. Panenky mne oslovily, prostřednictvím FB jsem se zkontaktovala s několika děvčaty, které se sbírání věnují, začala jsem panenky shánět a opravovat, a postupem času mne tato činnost doslova "pohltila" a stala se mým koníčkem číslo 1.</p>
    <p>Zaměřuji se na RETRO panenky z různých materiálů, neoslovují mne novodobé porcelánky. Naučila jsem se opravit a vrátit "do života" panenky, které jejich původní majitelé už odsoudili k likvidaci. Dokážu si zpravidla poradit se starými celuloidovými, tortulonovými, plastovými i látkovými.</p>
    <p>Problém je jen s nedostatkem náhradních dílů, tyto panenky se už nevyrábí, proto sháním i hodně poškozené na náhradní díly. Většinou se to daří, zejména když pořádám výstavy, kde mi návštěvníci do nachystaného "Panenkového baby boxu" mohou své nepotřebné panenky či díly darovat. Já je pak využiji na další opravy. Mými pomůckami jsou nejen různé kleště, peány, smirkový papír, nůž, nůžky, elektrická bruska, ale také různé druhy tmelů, tekutý celuloid, lepidla apod. Nejdůležitějším "nástrojem" ale pořád zůstávají moje ruce.</p>
    <p>V Tajanově u Klatov mám v pronajatém prostoru stálou expozici "výstavní depozitář" - a plním si tak svůj sen - ukazuji svoji rozsáhlou sbírku návštěvníkům. Otevřeno pro veřejnost je vždy v neděli odpoledne, případně po telefonické dohodě možno domluvit jiný termín.</p>
    <div class="obrazky_inline">
        <p><img src="files/3999176.jpg" alt="soubor IMG_0688.jpg" /></p>
        <p><img src="files/1241675.jpg" alt="soubor já s miminy.jpg" /></p>
        <p><img src="files/9891489.jpg" alt="soubor IMG_0458 (2).jpg" /></p>
    </div>
</div>
<div class="blok_text_obrazek">
    <h4><a id="Stribny"></a>Robin Stříbný</h4>
    <p>Je malíř inspirovaný historií, který patří k nastupující generaci klatovských výtvarníků. Narodil se v roce 1974 v Klatovech kde rovněž žije a již od dětství projevoval výtvarné nadání. Navštěvoval výtvarnou školu na Plánické ulici. S výraznější tvorbou začal na vojně.Jeho učitelem se stal klatovský malíř Jindřich Bílek. Nejraději maluje olejem na plátně, ale zároveň zkouší nové techniky.</p>
    <p>Jeho přínosem je zobrazení originálního pojetí portrétů Panny Marie Klatovské, inspirované barokními obrazy starých klatovských malířských dílen. Některé z jeho obrazů vlastní Vlastivědné muzeum Dr. Hostaše v Klatovech. (Dle publikace "Malíři pod Černou věží".) Malba obrazu svatého Ignáce do Klatovských Katakomb.</p>
    <div class="obrazky_inline"><img src="files/1372087.jpg" alt="soubor DSCF4011.jpg" />
        <p><img src="files/3628221.jpg" alt="soubor IMG_20220615_165555(1).jpg" /></p>
    </div>
</div>
<div class="blok_text_obrazek">
    <h4><a id="Surma"></a>Josef Surma</h4>
    <p>Nejstarším vystavujícím je devadesátiletý řezbář z Újezdu (část Plzně) Josef Surma, který doufá, že se třeba mezi návštěvníky najde někdo, komu by mohl své znalosti a svou práci předat.</p>
    <p>Svůj dům, ve kterém žije spokojeně Josef Surma, má od sklepa až po půdu zaplněný celoživotními díly ze dřeva. Je mu už 90 let a stále tvoří s radostí a pečlivostí. Když vstupujete na dvorek jeho domku, nic zvláštního vás na první první pohled neupozorní na to, že po vstupu dovnitř bude každý milovník práce se dřevem naprosto uchvácen. Bytové doplňky, lampy, obrazové rámy, zrcadla, kříže, hodiny, teploměry, to vše rozkvétá originálními dřevěnými květy i složitou ornamentální tvorbou.</p>
    <p>Tvoří od dětství, ale již 45 let s pilkou, kterou si sám vyráběl. Je si vědom, že je nejstarším řezbářem v kraji. Klíčem k dobrému řemeslu jsou nástroje. Řezbář musí mít vlastní, protože zapůjčení není reálné od nikoho z blízkého okolí. "Kdyby měl nějaký chasník zájem, může to tady vše okouknout a pořídit si postupně nějaký "vercajk", aby měl s čím dělat. Vše, co by si měl pořídit, u mě uvidí a vše mu ukážu", vysvětluje Josef Surma, hledající svého nástupce, kterého je schopný řemeslo naučit.</p>
    <p>Stovky děl Josefa Surmy i jeho dílnu naleznete na adrese Klabavská 8, Plzeň - Újezd.</p>
    <div class="obrazky_inline">
        <p><img src="files/1661533.jpg" alt="soubor 1892278.jpg" /></p>
    </div>
</div>
<div class="blok_text_obrazek">
    <h4><a id="SimiDo"></a>ŠimiDo</h4>
    <p>V Osadě nad řekou, od lesa na dohled, skřítek se narodil kouzelný napohled...</p>
    <p>ŠimiDo je rodinná značka věnující se výrobě oblečení (nejen) pro děti. Naše móda je inspirována tajuplným světem skřítků a magickým lesem. Oblečení navrhujeme a vyrábíme z autorských látek, šijeme pouze z certifikovaných a ekologických materiálů vyrobených v EU.</p>
    <p>Náš atelier v Osadě nad řekou není úplně snadno k nalezení, ale pro ty, kteří ho najít mají, ho vždy najdou :-) Návštěva u nás je tedy spojena s krátkou procházkou kouzelným prostředím podél řeky Radbuzy, zhruba 500 metrů z návsi ve Lhotě.</p>
    <div class="obrazky_inline">
        <p><img src="files/1181608.jpg" alt="soubor 0Q2A7028.jpg" /></p>
        <p><img src="files/3215515.jpg" alt="soubor 6.jpg" /></p>
        <p><img src="files/5406961.jpg" alt="soubor 27.jpg" /></p>
        <p><img src="files/4061822.jpg" alt="soubor 10.jpg" /></p>
    </div>
</div>
<div class="blok_text_obrazek">
    <h4><a id="Sindelarova-Eva"></a>Eva Šindelářová</h4>
    <p>Zde vidíte obrazy ze série ZOBRAZIT a SLEDUJÍCÍ. Jedná se o velkoformátové olejomalby.</p>
    <p>O sérii ZOBRAZIT (první obrázek níže) autorka píše: " Je zajímavé, jak fenomén voyeurství pokročil. Už není třeba žádné nastavování fotoaparátu, stačí nám pouze jedno kliknutí myši pro pokyn zobrazit uživatele. Je to, jako když jdete po chodníku na ulici s fotoaparátem a tajně si fotíte nohy žen v síťovaných punčochách. Ale teď už není třeba ani tohoto úkonu, stačí se připojit na internet a vyhledávat.</p>
    <p>Já jsem si u této sérii zvolila bílou krajku, neboť může být pro tento fenomén a samotného voyera atraktivní, jako jsou již zmíněné síťované punčochy. Atraktorem se tak stává propustný materiál, který přirovnávám ke zdrojovému kódu, který si lze zobrazit pouhým kliknutím myši."</p>
    <div class="obrazky_inline">
        <p><img src="files/2059454.jpg" alt="soubor c11789_5661ca6c081a4c9f9e02bc1853537911~mv2.jpg" /></p>
        <p><img src="files/1411170.jpg" alt="soubor IMG_20210917_071604.jpg" /></p>
    </div>
</div>
<div class="blok_text_obrazek">
    <h4><a id="Sindelarova"></a>Kristýna Šindelářová</h4>
    <p>Každá žena má svou vnitřní krásu, kterou může podtrhnout krásou svého zevnějšku. Tvořím šperky pro ženy, které umí být samy sebou a milují svou jedinečnost.</p>
    <p>Minerály a drahé kameny, se kterým pracuji, vnímám jako svébytné kousky se svou vlastní energií. Každý jednotlivý kámen, krystal nebo mušle vdechuje svou jedinečností šperku vlastní život.</p>
    <p>Věřím v životadárnou sílu ve všem kolem nás, a to i v sílu, kterou může člověk svým konáním vložit do dané věci. Inspiruje mě náš svět, příroda a její viditelné i neviditelné krásy.</p>
    <p>Když šperk tvořím, naslouchám své duši a vkládám do něj pozitivní myšlenku, proto je každý jiný a má svůj specifický náboj.</p>
    <p>Pracuji technikou měkkého pájení, která historicky vychází z umění výroby vitráží. Materiál, který pro své šperky používám, je bezolovnatý cín s 3-4% podílem stříbra. K zavěšení šperků využívám kvalitní řetízky z chirurgické oceli, stejně tak háčky náušnic nebo karabinky zapínání. Ráda kombinuji různé materiály, proto také celek cínovaného šperku dotvářím například textilními šňůrkami.</p>
    <div class="obrazky_inline">
        <p><img src="files/6773156.JPG" alt="soubor Jasmínová víla 1.JPG" /></p>
        <p><img src="files/1994878.jpg" alt="soubor IMG_20200908_155109_edited.jpg" /></p>
        <p><img src="files/5059163.jpg" alt="soubor 3Z7A3729.jpg" /></p>
    </div>
</div>
<div class="blok_text_obrazek">
    <h4><a id="Siplakova"></a>Ivana Šipláková</h4>
    <p>Jmenuji se Ivana Šipláková, a miluji tvoření, dnes již z čehokoliv - jsem prostě tvůrčí :o) a jak to vlastně začalo?</p>
    <p>Krásně :o) na Základní škole jsme měli vyšívání - křížkový vzor a já se tak snažila ... paní učitelka mě plácala přes prsty, že já nic nedokážu, že jsem dřevo. Moje maminka mně zachránila a pomohla mi, a paní učitelka to stejně poznala a řekla mi, že jsem to nedělala já. Byla jsem smutná, tolik moc jsem to chtěla umět... Postupem času mě maminka naučila háčkovat, plést, a moc mně to bavilo a chtěla jsem umět všechno... Časem jsem opletla děti, oháčkovala, pletla norské vzory a došlo i na vyšívání... Nejen jsem se naučila křížkové a plné vzory, ale i Richelieux... a tak jsem jeden den vzala mé dečky, a nesla je ukázat paní učitelce. Byla paf ... nevěřila, že je to moje tvorba a řekla, že toto ona neumí. Pro mně to bylo obrovské pohlazení, když řekla, že jsem nesmírně šikovná. Deček jsem měla už přehršel, a tak jsem našla zálibu ve slaných dortech a mísách, to bylo do loňského roku mé prvořadé a je také i dnes. Trvá to již 10 let, do toho jsem přidala Decoupage, hraní si s ubrousky, tvoření z toaletních ruliček, papíru a kdečeho co vypadá krásně v kombinaci s čímkoliv :o) prostě jsem hračička, človíček, který rád obdarovává dárky, které se nedají nikde koupit, a které před 14ti měsíci kamarádka poslala dárek. Dárek, který mně naprosto dostal, a kterému jsem propadla. Učím se sama, hledám na netu, shlídnu videa a sama si tvořím, mám spoustu nápadů a tak je pomaličku realizuji, je to úžasný relax, kdy se po práci nakonec radujete z výtvoru.</p>
    <div class="obrazky_inline">
        <p><img src="files/1855940.jpg" alt="soubor IMG-20200915-WA0000_resized.jpg" /></p>
        <p><img src="files/7432900.jpg" alt="soubor IMG-20200915-WA0010_resized_edited.jpg" /></p>
        <p><img src="files/4368736.jpg" alt="soubor IMG-20200915-WA0011_resized.jpg" /></p>
        <p><img src="files/7981287.jpg" alt="soubor IMG-20200915-WA0004_resized.jpg" /></p>
    </div>
</div>
<div class="blok_text_obrazek">
    <h4><a id="Shmatko"></a>Kateryna Shmatko</h4>
    <p>Jmenuji se Kateryna Shmatko, jsem z Ukrajiny a v České republice jsem od března loňského roku.</p>
    <p>Vyrábím kloubové textilní panenky a hračky. Všechny moje panenky a hračky mají pohyblivé klouby a realistickou podobu. Jsou skutečně jedinečné a mohou být skvělým dárkem jak pro dítě, tak i pro sběratele.</p>
    <p>Tomuto druhu činnosti se věnuji asi šest let. Učila jsem se to na různých workshopech, ale téměř vždy si vše přizpůsobuji podle sebe. Dlouho jsem také pletla a vyšívala, což mi teď pomáhá při výrobě oblečení pro mé panenky. Tvoření je pro mě jako vzduch. Žiju tím.</p>
    <div class="obrazky_inline">
        <p><img src="files/3426856.jpg" alt="soubor image0.jpg" /></p>
        <p><img src="files/1657536.jpg" alt="soubor image2.jpg" /></p>
    </div>
</div>
<div class="blok_text_obrazek">
    <h4><a id="Schmiedhuberova"></a>Simona Schmiedhuberová</h4>
    <p>- 2006 - 2021 ZUŠ Jagellonská<br />- od r. 2021 studium výtvarné výchovy na FPE ZČU<br />- V roce 2022 jsem dokončila soubor 24 ilustrací pro knihu vlakových povídek Zuggeschichten Jaromíra Starého. Momentálně dokončuji práce i na jeho nejnovější knize, a to v českém, anglickém a německém vydání. Ve své tvorbě preferuji techniku realistické kresby tužkou a pastelkami, perokresbu barevnými tušemi nebo jejich kombinaci. Při samotném hledání námětu na konkrétní ilustraci se nejprve zamýšlím nad stěžejními momenty povídky a snažím se o to, jediným obrázkem obsáhnout co nejvíce příběhu. Jde-li zachytit pouze jedinou scénu, snažím se o jistou fromu metafory - symboliky a v nejhorším případě vyobrazit vybranou chvíli. Vždy je mým cílem, aby i obyčejná kresba nesla divákovi poselství a promlouvala k němu, vedla ho k zamyšlení.</p>
    <div class="obrazky_inline"> </div>
</div>
<div class="blok_text_obrazek">
    <h4><a id="Spadova"></a>Barbora Špádová</h4>
    <p>Vedle výuky českého a německého jazyka se už od malička věnuje hudbě a navrhování i výrobě ručně paličkované krajky. Základům paličkování se naučila na ZŠ ve Strážově na Šumavě u Jitky Jiříkové. V dospělosti si pak pokročilejší krajkářské techniky a základy navrhování několik let dostudovávala v rámci akreditačního kurzu Vzdělávacího spolku uměleckých řemesel v Praze u Ivy Proškové. Nejraději tvoří na zakázku nebo ve spolupráci s módními návrháři*kami. Baví ji jak krajka užitá, tak tvorba paličkovaných obrazů či soch. Svým dílem ráda provokuje, překračuje zažité hranice a vybízí tím diváka k přemýšlení. Miluje výzvy a změnu, takže se neustále pokouší vymýšlet nové využití krajky nebo její tvorbu z materiálů, které by jinak skončily na smetišti. Jedním z jejích nejaktuálnějších projektů je tvorba oděvní krajky z magnetofonových pásek, která bude sloužit jako aplikace na dva obleky z dílny Anežky Mrzlíkové a Johany Půčkové.</p>
    <p>Barbora Špádová žije v Klatovech, kde také ručně paličkovanou krajku vyučuje. Svou autorskou tvorbu prezentuje na Instagramu nebo Facebooku pod jménem @barboraspadova.art. Pokud byste stáli o zakázku či spolupráci s ní, kontaktujte ji tam prostřednictvím soukromé zprávy, případně se s ní můžete spojit telefonicky na 737234442.</p>
    <div class="obrazky_inline">
        <p><img src="files/1811465.png" alt="soubor Barbora_Spadova_obrazek_na_web.png" /></p>
    </div>
</div>
<div class="blok_text_obrazek">
    <h4><a id="Stastny"></a>MgA. Petr Šťastný</h4>
    <p>Je sochař a medailér, grafik ve volné tvorbě, pracuje převážně s materiálem jako je kámen, ocel a beton. V současné době se zabývá tématem psychické a fyzické tíže působením z vnějšku na jedince. Tvoří soubor sochařských modelů představující monumentální podobu. Cyklus nese název "Tématizace tíhy".</p>
    <p>V medailích se zajímá především o architekturu, technická témata a portrét. Ve volné tvorbě vyznává úctu sochařům jak současným tak těm, kteří již nejsou mezi námi a tvoří takzvaně objektové medaile zachycující autenticitu a podstatu jejich tvorby.</p>
    <p>V grafice se věnuje zobrazení svých sochařských objektů zasazených do krajiny, vždy v souladu se zříceninami hradů, v monumentálním měřítku.</p>
    <p>Vystudoval VOŠ v Jablonci nad Nisou, medailérství a Akademii výtvarných umění v Praze, Socha II v ateliéru profesora Jindřicha Zeithammla a figurální sochařství Vojtěcha Míči.</p>
    <div class="obrazky_inline">
        <p><img src="files/2083416.jpg" alt="stastny" /></p>
        <p><img src="files/6583932.jpg" alt="stastny" /></p>
    </div>
</div>
<div class="blok_text_obrazek">
    <h4><a id="Svarcova"></a>Jindra Švarcová</h4>
    <p>Jsem totální amatér a šiju si jen tak pro radost, ale už od dětství jsem stále něco šila, stříhala, kutila a lepila. Jsem povoláním oční optik a už 27 let máme s mým mužem v Plzni optiku.</p>
    <p>Když byly děti malé, šila jsem oblečky na panenky, taštičky a přešívala dětské oblečení na staré "VERITASce" z NDR. Když děti odrostly, začala jsem se svému koníčku věnovat více. Dodnes navštěvuji klub INSPIRACE v SVŠ Radovánek v Pallovce, účastním se různých kurzů textilní a patchworkové tvorby. Zkouším nové techniky a stále mě baví i jiné rukodělné práce, nejen šití. Zabývám se převážně užitkovou tvorbou, šiju polštářky, tašky, kabelky, batůžky, ubrusy a jiné drobnosti.</p>
    <p>Letos jsem si konečně doma "vytvořila" moji textilní dílnu, mám nový "chytrý" šicí stroj a ve volném čase tvořím...</p>
    <p>V poslední době se zaměřuji na recyklaci textilu, ve své tvorbě využívám použité oblečení, hlavně džíny. Své výtvory moc neprodávám, většinou jimi "obšťastňuji" mou rodinu a přátele.</p>
    <div class="obrazky_inline">
        <p><img src="files/1297504.jpg" alt="soubor IMG-3648.jpg" /></p>
        <p><img src="files/5992966.jpg" alt="soubor IMG-5249.jpg" /></p>
        <p><img src="files/1137124.jpg" alt="soubor IMG-5408.jpg" /></p>
    </div>
</div>
<div class="blok_text_obrazek">
    <h4><a id="Tattermuschova"></a>Drahomíra Tattermuschová</h4>
    <p>Maluji od malička. Začalo to fascinací koňmi. Ale až v posledních letech se tvorbě věnuji vážněji a přešla jsem i na jiná témata, přesto většinou spojená se zvířaty. Kromě portrétů zvířat na přání maluji co mě osloví a baví. Obdivuji chrty a (nejen) módu první republiky a tak jsem se pokusila v několika obrazech tyto témata spojit a zatím mě to téma drží. Je navíc zábava, vymýšlet kompozici na základě konkrétního požadavku a obraz přizpůsobit konkrétním pejskům. Inspiruji se často dobovými ilustracemi nebo fotografiemi. Maluji akrylem na plátno.</p>
    <div class="obrazky_inline">
        <p><img src="files/1949144.jpg" alt="soubor 20220824_152711.jpg" /></p>
        <p><img src="files/2098299.jpg" alt="soubor 20220208_131357.jpg" /></p>
        <p><img src="files/7459784.jpg" alt="soubor 20220426_094745.jpg" /></p>
    </div>
</div>
<div class="blok_text_obrazek">
    <h4><a id="Tesarkova"></a>Doris Oplová Tesárková</h4>
    <p>Miluju světlo, prostor a pohyb v něm. To je prapůvodní základ mé tvorby, který si dál doplňuju zálibou v surrealismu, realismu i abstrakci. V 2006 jsem dostudovala Střední uměleckoprůmyslovou školu na Žižkově. Avšak užitá malba pro mě nebyla volbou, ale nutností, bez které bych nemohla žít.</p>
    <p>Dnes žiju a tvořím v Plzni primárně originální tvorbu a obrazy na zakázku. Poprvé otevírám své dveře veřejnosti, tak zvažte, zda máte odvahu vystavit svou duši zrcadlu mých obrazů. Jste srdečně zváni.</p>
    <div class="obrazky_inline">
        <p><img src="files/1085180.jpg" alt="soubor I-love-Prague-Metro-velkoformatovy-obraz-cervena-Praha-190x150cm-2022-Doris-Tesarkova-Oplova.jpg" /></p>
        <p><img src="files/2094996.jpg" alt="soubor Bazenek-plnej-zlataku-kombinovana-technika-na-platne-100x140cm-2023-Doris-Tesarkova-Oplova edited.jpg" /></p>
    </div>
</div>
<div class="blok_text_obrazek">
    <h4><a id="Ticha"></a>Lada Tichá</h4>
    <p>Lada Tichá je neobyčejná mladá žena, která se nebojí ničeho. Život se s ní příliš nemazlil, a i přesto, nebo možná právě proto se nebojí experimentovat na poli módy a práce s látkou. Svou zručnost a dovednosti zdokonalovala za hranicemi. Doma jí nebylo umožněno studovat vysněný obor pro svůj zdravotní handicap. Lada se však nevzdala a žije a šije dál. Svůj sen si splnila uspořádáním výstavy "Jak se šijí sny". Další sen jí čeká. Prozradíme jen to, že jde o podobu návrhu modelu a látky z obrazu výtvarnice Jarky Papežové. Přijďte se podívat do Ateliéru s duší jak se to povedlo a třeba Lada navrhne něco speciálního i pro Vás. :-) Těšíme se na Vás!</p>
    <div class="obrazky_inline">
        <p><img src="files/6912766.jpg" alt="soubor DSC0494.jpg" /></p>
        <p><img src="files/1954453.jpg" alt="soubor DSC0120.jpg" /></p>
    </div>
</div>
<div class="blok_text_obrazek">
    <h4><a id="Tichenko"></a>Oksana Tichenko</h4>
    <p>Jmenuji se Oksana a jsem odbornice malování na oblečení a obuvi. Pocházím z Ukrajiny, ale od roku 2021 trvale bydlím v Plzni. Malování oblečení se věnuji od roku 2018.</p>
    <p>Své obrazy tvořím pomocí speciálních akrylových barev a pro každý materiál je určená speciální barva. Obvykle maluji na bavlnu a kůži a vždy se snažím vytvářet autorské dílo. Pokud používám obrázky jiných autorů, vždycky je pozměním nebo nakombinuji s jinými, abych dosáhla jedinečného stylu.</p>
    <p>Chtěla bych Vás blíže seznámit se svojí tvorbou a ukázat svá některá díla.</p>
    <div class="obrazky_inline">
        <p><img src="files/8478348.jpg" alt="soubor photo_2023-08-16 15.36.35.jpg" /></p>
        <p><img src="files/3154889.jpg" alt="soubor photo_2023-08-16 15.36.38.jpg" /></p>
    </div>
</div>
<div class="blok_text_obrazek">
    <h4><a id="Tkachenko"></a>Maryna Tkachenko</h4>
    <p>Jmenuji se Maryna Tkachenko, jsem textilní návrhářka, dekoratérka, tvůrkyně originálního oblečení. Jsem řádný člen Krymské malé akademie umění a lidových řemesel. Pocházím z Kerče (Krym) a nyní žiji se svou rodinou v Plzni.</p>
    <p>Celý život se zabývám tvorbou: háčkováním, pletením, vyšíváním a výrobou interiérových dekorací.</p>
    <p>Jsem autorkou kolekce dětského oblečení, jejíž přehlídky se konaly na Ukrajině.</p>
    <p>Vyrábím také autorské vánoční ozdoby (bezpečné i pro domácnosti s malými dětmi a domácími zvířaty).</p>
    <p>Ve své práci nejraději používám recyklované materiály, protože považuji za velmi důležité chránit přírodu.</p>
    <p>Každý můj výrobek je jedinečná exkluzivní ruční práce, která bude sloužit po dlouhou dobu a může být předána dalším generacím vaší rodiny!</p>
    <p>Na Víkendu otevřených ateliérů se budete moci seznámit s mojí tvorbou a určitě si najdete něco pro sebe!</p>
    <p>Na Víkendu otevřených ateliérů Maryna uspořádá celodenní workshop "Výroba pohlednice". Pohlednice se bude vyrábět z papíru a příze, práce se mohou zúčastnit děti od 5 let (vždy po skupinkách 5 - 7 dětí). Cena workshopu je 50 Kč.</p>
    <div class="obrazky_inline">
        <p><img src="files/3323401.jpg" alt="soubor 50254.jpg" /></p>
        <p><img src="files/1151128.jpg" alt="soubor 292.jpg" /></p>
    </div>
</div>
<div class="blok_text_obrazek">
    <h4><a id="T-N-F"></a>T.N.F</h4>
    <p>Alternativní umělec a filozof s širokou škálou tvůrčích zkušeností a aktivit. Životem a dílem manifestuje nezbytnost existence alternativy k civilizačním tendencím. Reprezentuje výtvarné, literární, hudební, jevištní a zábavní umění, spojované do originálních fúzí. Pracoval v tvůrčích týmech umělců a divadelních produkcí. Namátkou: Teodor Pištěk, Richard Hes, Filip Renč, Daniel & Mirjam Landa, Bára Basiková, FAUX PAS ad. Člen Sdružení výtvarných umělců ČR.</p>
    <p><span class="gvxzyvdx aeinzg81 t7p7dqev gh25dzvf exr7barw b6ax4al1 gem102v4 ncib64c9 mrvwc6qr sx8pxkcf f597kf1v cpcgwwas m2nijcs8 hxfwr5lz k1z55t6l oog5qr5w tes86rjd pbevjfx6" dir="auto" lang="cs-CZ">Během Víkendu otevřených ateliérů 2022 vystavuje exkluzivně na vinné stezce v klubové galerii "Urbex", Klatovská 3, Plzeň.</span></p>
    <div class="obrazky_inline">
        <p><img src="files/8549438.jpg" alt="tnf" /></p>
        <p><img src="files/5819479.jpg" alt="tnf" /></p>
    </div>
</div>
<div class="blok_text_obrazek">
    <h4><a id="Trnkova"></a>Jana Trnková</h4>
    <p>Designérka a výtvarnice z Plzně se zabývá převážně volnou au žitou tvorbou z papíru, textilu, korálků a přírodních materiálů. Věnuje se vedení výtvarných kurzů a workshopům zaměřeným na rozvíjení kreativního potenciálu a využití tvorby jako relaxační a sebepoznávací techniky. Vytváří nejen knižní vazby, ale i šperky, závěsné objekty, oděvní doplňky a abstraktní malby a kresby. Z původních klasických knižních technik se postupem času rozvinul nový přístup k tvorbě, který kombinuje různé techniky a materiály, respektuje životní prostředí, recykluje, klade důraz na vyprávění příběhů za pomoci symbolů a respektuje vstupní kvality materiálu.</p>
    <p>Po studiu na Fakultě umění a designu ZČU v Plzni si svůj profesní záběr rozšířila o studium Arts managementu na VŠE a oboru projektového managementu se pár let také věnovala. Jak sama říká: "Byla to důležitá odbočka, abych si uvědomila, jak je pro mne moje vlastní tvorba potřebná." Knižní vazbu a různé techniky úpravy papíru studovala na mnoha workshopech v ČR a Belgii. Je držitelkou Osvědčení pro pedagoga volného času, lektorkou vzdělávání dospělých a absolventkou Arteterapeutického výcviku.</p>
    <p>Za velký přínos pro svou práci považuje seznámení s Artetefiletikou jako procesem sebepoznávání a nalézání souvislostí v životě a setkání s lektorkou Kamilou Ženatou. Velmi si cení výstavních možností v ČR i zahraničí, kterých se dostalo její tvorbě. Za životní inspiraci považuje vedle přírody také příběhy, mýty a pohádky z celého světa.</p>
    <p>V její tvůrčích dílnách a kurzech lze komunikovat v anglickém jazyce.</p>
    <div class="obrazky_inline"><img src="files/1469588.png" alt="soubor podklady do portofolia zadost mk cr 2023 (3).png" />
        <p><img src="files/1639890.jpg" alt="soubor 20220824_150757.jpg" /></p>
        <p><img src="files/1361878.jpg" alt="soubor diar pro diakonii viditelne siti plovouci desky 2022.jpg" /></p>
    </div>
</div>
<div class="blok_text_obrazek">
    <h4><a id="Tvorilov"></a>Tvořilov</h4>
    <p>… je náš vysněný svět, nad kterým jsme s manželem již delší čas přemýšleli. Jsme oba zčásti snílci, tvořílci, rukodělci a myslitelé, s hlavami plnými nápadů stále dumáme nad nějakým tvořením. Milujeme přírodu, protože v ní máme kořeny a dobře si to uvědomujeme, proto se také promítá do takřka celé naší tvorby. Rádi pracujeme s minerály, dráty a dřevem, díky kterým tvoříme především stromy v různých podobách, velikostech a formách, jako vyjádření úcty k přírodě, jelikož každý náš strom vzniká právě z myšlenek na ni. Každý náš strom, který se dostane do svého nového domova k zákazníkům, nás posouvá dál a dává smysl naší tvorbě, díky které se také snažíme seznamovat každého s významem jednotlivých stromů a minerálů...</p>
    <p>… Tvořilov je tedy také naší dílnou, kde vyrábíme a vystavujeme vysněné kousky, zároveň zde shromažďujeme krásy přírody v podobě minerálních geod, drúz, tromlů a fosílií, na které se mohou zájemci přijet podívat a třebas si i nějaký kousek přírody odvézt...</p>
    <p>… Tvořilov je tu tedy pro každého, komu příroda učarovala a chce se na chvíli zastavit v tom dnešním uspěchaném světě, přijmout do sebe klid a harmonii a potěšit se z tvorby naší i té přírodní...</p>
    <p>Lucie a Dušan Zacpalovi</p>
    <div class="obrazky_inline">
        <p><img src="files/2144454.jpg" alt="soubor 2.jpg" /></p>
        <p><img src="files/5900557.jpg" alt="soubor 1.jpg" /></p>
    </div>
</div>
<div class="blok_text_obrazek">
    <h4><a id="Umelecke-kovarstvi-JM"></a>Umělecké kovářství JM</h4>
    <p><strong>Jiří Martínek</strong></p>
    <p><strong>Mé zkušenosti, praxe a hodnoty</strong><br /> Po dosažení základního vzdělání jsem šel studovat obor Pozemní stavitelství, kde jsem absolvoval 2 ročníky. Naštěstí, mnou bylo včas zjištěno, že tento obor není to, co bych v životě chtěl dělat a co by mě naplňovalo. Ale díky němu jsem si osvojil rýsování, deskriptivní geometrii, kreslení, prostorovou představivost a konstrukční prvky ve stavebnictví. Ačkoli jsem to v té době netušil, tak se mi v následujících letech tyto nabyté zkušenosti hodily a hodí.</p>
    <p>V roce 2006 jsem po vyrovnávacích zkouškách nastoupil do druhého ročníku Střední odborné školy Oselce na maturitní obor Umělecký kovář, zámečník - umělecké zpracování kovu - práce kovářské a zámečnické. Tento obor jsem v roce 2009 završil maturitní zkouškou. Později jsem zjistil, že přesně před 50 lety v této škole dostudoval můj děda obor kovář - podkovář.</p>
    <p>Během školy a poté mi bylo umožněno projít čtyřmi různými dílnami uměleckých kovářů, kde jsem se přiučil mnohým dalším dovednostem a potvrdil si, že kovařina je to co mě opravdu baví.</p>
    <p>Poté jsem pracoval v různých firmách jako brusič, svářeč, zámečník, nástrojař.</p>
    <p>V roce 2016 mi byla nabídnuta, díky SŠ Oselce v rámci českobavorské spolupráce, šance pracovat v Německu v restaurátorské firmě Haber & Brandner Gmbh v Regensburku. Zde jsem měl možnost pracovat na památkách první kategorie a památkách UNESCO až do roku 2021.</p>
    <p>Umělecké kovářství JM jsem založil na vedlejší živnost v roce 2015. Od té doby do něj investuji většinu svého volného času (po práci, o víkendech) a plním si tak svůj sen o poctivém kovářském řemesle, které mě stále nepřestává ohromovat svojí pestrostí a možnostmi.</p>
    <p>Od začátku roku 2021 funguji na hlavní živnost.</p>
    <div class="obrazky_inline">
        <p><img src="files/2071725.jpg" alt="soubor IMG_20220701_110814.jpg" /></p>
        <p><img src="files/7585141.jpg" alt="soubor IMG_20210407_000125.jpg" /></p>
    </div>
</div>
<div class="blok_text_obrazek">
    <h4><a id="Urbex-club"></a>Urbex club</h4>
    <p>Kristýna Anna Lišková - Hayaller se věnuje malbě, kresbě, fotografii, tetování a dobrovolnické činnosti v kočičím plzeňském útulku Fousky z.s. Již pár let se živí tiskařinou.</p>
    <p>V květnu tohoto roku vydala svou básnickou prvotinu "Z azylu němoty slovo mi uniklo", v níž zužitkovala ono tiskařské a knihařské řemeslo. V knize se objevují i její výtvarné práce. Nejčastějším médiem pro její malby je akryl na plátně. Imaginacemi, které zobrazuje, se prolínají abstrakční detaily, emoce, sny a děsy.</p>
    <div class="obrazky_inline">
        <p><img src="files/1931819.jpg" alt="soubor 331452483_138055_n.jpg" /></p>
        <p><img src="files/1678990.jpg" alt="soubor 310342094_777988_n.jpg" /></p>
    </div>
</div>
<div class="blok_text_obrazek">
    <h4><a id="Valinova"></a>Alexandra Valinová</h4>
    <p>Jmenuji se Alexandra Valinová a jsem cínařka. V minulosti jsem vyzkoušela velké množství výtvarných technik, namátkou filcování, malování na hedvábí, macramé, keramiku ... a když jsem objevila cínování, zamilovala jsem se.</p>
    <p>Zhruba tři roky už nedělám nic jiného, než moje povolání (učím, předávám lásku k češtině a krásným věcem malým dětem), a cínování.</p>
    <p>Díky cínařině jsem objevila nádheru a sílu kamenů, minerálů, perleti a říčních perel, které zpracovávám nejčastěji. Nebráním se ale ani skleněným kabošonkům a keramickým komponentům.</p>
    <p>Časem se z různých abstraktních námětů a konkrétních motivů (srdíčka, kočky, kapky, kruhy, vážky...) vyprofilovali na první místo andílci, které dělám nejraději. Několik společných výstav a jedna samostatná v Praze mě utvrdily v tom, že tudy moje cesta nevede. Potřebuji se svými zákaznicemi mluvit a probrat, který kámen je právě pro ně, musí si na "svůj" šperk sáhnout. Zároveň si hlídám i to, aby tahle krásná technika zůstala jen mým koníčkem a mohla jsem si "hrát".</p>
    <div class="obrazky_inline">
        <p><img src="files/3977569.jpg" alt="soubor A5E63F65-D328-4F76-B373-BCC3FBEAC819.jpg" /></p>
        <p><img src="files/1279112.jpg" alt="soubor AF0F5B51-10E4-4F62-B624-C04B8B9CF7FA.jpg" /></p>
    </div>
</div>
<div class="blok_text_obrazek">
    <h4><a id="Vetengl"></a>Luboš Vetengl</h4>
    <p>Luboš Vetengl je kreslíř, malíř a grafik, který se zabývá především tématem smrti a pohřbívání. Jeho hřbitovy jsou posmrtnými městy. Ta jsou plná světla, meditace a ticha, které k těmto místům patří. Zároveň zde můžeme vnímat pocity šeré samoty, ale i velkého nadhledu. Je zde úzká souvislost se světem nás živých. Ať už urbanistickým řešením samotných hřbitovů, tak podobností s dělením společnosti podle víry, třídního postavení nebo dějem odehrávajícím se na hřbitově. Obrazy mají převážně černobílou škálu, která skvěle doplňuje tichou atmosféru těchto míst. Zpracovává je formou experimentální kresby, malby a grafiky, uplatňuje především černobílou nebo monochromní škálu.</p>
    <p>V roce 2014 absolvoval studium na Akademii výtvarných umění v Praze obor grafika a kresba. Vystavuje od roku 2005 v rámci výstav v České republice a zahraničí.</p>
    <p>V roce 2016 založil Tattoo Vetengl, Gallery Vetengl a v roce 2018 Muzeum rodiny Škodů sídlící v Černé věži v centru Plzně.</p>
    <div class="obrazky_inline">
        <p><img src="files/2139540.jpg" alt="soubor 0315-res.jpg" /></p>
        <p><img src="files/1585626.jpg" alt="soubor Romantická večeře 2020.jpg" /></p>
    </div>
</div>
<div class="blok_text_obrazek">
    <h4><a id="Milos-a-Hana-Vetenglovi"></a>Miloš a Hana Vetenglovi</h4>
    <p><strong><span style="font-size: 12pt;">Ateliér Šperk</span></strong></p>
    <p><strong>Hana a Miloš Vetenglovi</strong> jsou tvůrci elegantních šperků ze skla a chirurgické oceli. Společně pracují ve svém ateliéru a jejich tvorba šperků a dalších interiérových a exteriérových doplňků se často doplňuje a prolíná. Jejich šperky jsou k vidění ve vybraných galerii v České republice a v zahraničí. Rovněž společně pořádají přehlídky šperků.</p>
    <p><strong><span style="font-size: 12pt;">Hana Vetenglová</span></strong></p>
    <p>V roce 1980 vystudovala Střední pedagogickou školu v Karlových Varech se zaměřením na výtvarnou výchovu. Od roku 2000 se plně věnuje tvorbě autorských skleněných šperků. Pro svou tvorbu používá moderní sklářskou technologii zvanou fusing. Její práce oplývá pestrou barevností a velkou kreativitou.</p>
    <p><span style="font-size: 12pt;"><strong>Miloš Vetengl</strong></span></p>
    <p>V roce 1981 vystudoval Střední průmyslovou školu elektrotechnickou v Plzni. Od mládí se věnuje výrobě šperků z nejrůznějších materiálů. Od roku 1998 tvoří šperky profesionálně a používá téměř výhradně chirurgickou ocel, často v kombinaci a drahými kameny. V roce 2005 absolvoval Střední odborné učiliště zlatnické v Praze. Poslední dobou se věnuje tvorbě soch z oceli.</p>
    <div class="obrazky_inline">
        <p><img src="files/3674862.jpg" alt="soubor 9090018.jpg" /></p>
        <p><img src="files/1013034.jpg" alt="soubor 1371913.jpg" /></p>
        <p><img src="files/1992938.jpg" alt="soubor 1881914.jpg" /></p>
    </div>
</div>
<div class="blok_text_obrazek">
    <h4><a id="Vosejpkova"></a>Lada Vosejpková</h4>
    <p>Tvořím autorské šperky z patinovaného stříbra v Plzni. V říjnu to bude už 33 let. A také tvořím objekty ze spékaného a lehaného skla, ty kratší čas. Stále je to zajímavý a překvapující proces.</p>
    <p>Ve dvoře Schované kavárny bude letos také vystaveno několik fotografií Evy Hajšmanové se šperky z posledních patnácti let mé tvorby.</p>
    <div class="obrazky_inline">
        <p><img src="files/2034481.jpg" alt="soubor Lada Vosejpkova OA23 1.jpg" /></p>
    </div>
</div>
<div class="blok_text_obrazek">
    <h4><a id="Vrtelova"></a>Jana Vrtělová</h4>
    <p>Jana Vrtělová se věnuje malbě, kresbě, grafice a tvorbě papírových objektů.</p>
    <p>Je členem UVU a výtvarného sdružení SAPRISTI. Vyučovala děti na ZUŠ ve Zbirohu a dospělé na výtvarném klubu při SUPŠ Zámeček a při kulturním středisku v Rokycanech. Výtvarnou činností se zabývá už od dětských let. Výtvarná studia absolvovala soukromě u akademického malíře Jiřího Kovaříka a profesora Vysoké školy pedagogické v Praze Jiřího Patery. Od roku 1990 se profesionálně zabývá malbou, kresbou, prací s papírem a tvorbou dřevěných plastik.</p>
    <p>O Víkendu otevřených ateliérů bude vystavovat společně s Janou Frolíkovou v Ateliéru u Fandy, na adrese V rokli 591, Šťáhlavy.</p>
    <div class="obrazky_inline">
        <p><img src="files/1397633.jpg" alt="soubor 20230809_182839.jpg" /></p>
    </div>
</div>
<div class="blok_text_obrazek">
    <h4><a id="Vyskocilova"></a>Sára Vyskočilová</h4>
    <p>Věnuji se kresbě tužkou. Tato touha a potřeba se objevila v roce 2020, kdy nebylo možné provozovat naplno můj další koníček – flamencový tanec. V době, kdy jsem se nemohla setkávat se svými flamencovými přáteli a tančit s nimi, jsem se rozhodla, že se je pokusím nakreslit. Tím vznikly portréty nejen mých spolutanečnic, ale také muzikantů či známých světových osobností s flamencem nebo Španělskem spjatých. Kreslím dle fotografické předlohy, která mě musí zaujmout. Pokud mě osloví, pohltí mě práce. Neuměla bych kreslit na přání, potřebuji svobodu rozhodování. Jsem samouk a toužím umět realistickou kresbu.</p>
    <div class="obrazky_inline">
        <p><img src="files/9024239.jpg" alt="soubor 20220226_185255_a.jpg" /></p>
        <p><img src="files/4325304.jpg" alt="soubor IMG-20220603-WA0005.jpg" /></p>
    </div>
</div>
<div class="blok_text_obrazek">
    <h4><a id="Vytvarne-potreby-Pollex"></a>Výtvarné potřeby Pollex</h4>
    <p>Srdečně zvu všechny tvořílky do výtvarného obchodu v Dobřanech a na malý workshop smaltování bez pícky.</p>
    <div class="obrazky_inline">
        <p><img src="files/5498587.jpg" alt="soubor 20230818_121302.jpg" /></p>
        <p><img src="files/1958477.jpg" alt="soubor 20220608_151140 (1) edited.jpg" /></p>
    </div>
</div>
<div class="blok_text_obrazek">
    <h4><a id="Wirth"></a>Hugo David Wirth</h4>
    <p>Jsem student Fakulty designu a umění Ladislava Sutnara v Plzni. Studuji obor socha a prostor pod vedením Prof. Jiřího Beránka.</p>
    <p>Pan profesor mě přivedl k land-artu a instalacím soch v přírodě, tento směr se mi velice zalíbil a soustředím se na něj v mé dosavadní tvorbě. Zajímám se také o figurální a portrétní sochařství, ve kterém se (velmi) pomalu zdokonaluji. Rád pracuji s přírodními materiály a používám staré nástroje. Pokouším se začlenit do širšího spektra umění, v nedávné době jsem se učil jak vytvářet šperk, mosaiku, suchou jehlu a v neposlední řadě i linoryt. Jestli je umělecké dílo přímým odrazem umělcovy duše, pak bychom se měli nejprve dozvědět něco o sobě samotném.</p>
    <div class="obrazky_inline">
        <p><img src="files/8289743.jpg" alt="soubor 1642807.jpg" /></p>
        <p><img src="files/9260327.jpg" alt="soubor 1964372.jpg" /></p>
    </div>
</div>
<div class="blok_text_obrazek">
    <h4><a id="Zitkova"></a>Bc. Renáta Zítková</h4>
    <p>Jmenuji se Renáta Zítková, maluji obrazy pod uměleckým jménem Z-art. Narodila jsem se v Plzni roku 1975 a momentálně tvořím a žiji v krásné vesničce Louňová.</p>
    <p>Již od útlého dětství malování miluji a věděla jsem co mě baví, čemu se chci věnovat a postupně si plním sny. Jako dítě jsem prakticky malovala stále a účastnila jsem se malířských soutěži, ale osud mě zavál k jiné tvořivé činnosti.</p>
    <p>Profesně jsem se malování začala na plno věnovat v roce 2017. Maluji většinou strukturované obrazy, protože miluji světlo, plastičnost a kontrasty. V poslední době maluji obrazy intuitivně, buď se soustředím na své pocity nebo přímo na určitého člověka . Maluji také to co vidím, to co vnímám kolem sebe. Nejraději ztvárňuji témata kde se objevuje příroda, vesmir. Velmi mně baví i abstraktní tvorba. Tvořím šperky, kteté ladí tématikou i barvami k obrazům. Prozatím kombinuji chirurgickou ocel, pryskyřici, barvy. Dále kreslím portréty. Ilustrovala jsem knihu "Dítě štěstěny", kde jsou básně doprovázené mými obrazy. Baví mě vše kde se dá využít tvořivost.</p>
    <p>Těším se na vás.</p>
    <div class="obrazky_inline">
        <p><img src="files/1477100.jpg" alt="soubor image3.jpg" /></p>
        <p><img src="files/2034515.jpg" alt="soubor image9.jpg" /></p>
        <p><img src="files/2050608.jpg" alt="soubor image8.jpg" /></p>
    </div>
</div>
<div class="blok_text_obrazek">
    <h4><a id="Zhupina"></a>Ivanna Zhupina</h4>
    <p>Ahoj, jsem Ivanna Zhupina z jižní Ukrajiny, z města Cherson. Teď jsem kvůli válce tady v Plzni. S tvorbou ale nepřestávám.</p>
    <p>Je pro mě jako paprsky duše, které inspirují a pomáhají jít dál.</p>
    <p>Vyšívání se věnuji už od základní školy. Když mi na hodině pracovní činnosti poprvé ukázali, jak se s těmi křížky dá tvořit, navždy jsem se do vyšívání zamilovala.</p>
    <p>Když člověk něco tvoří, má touhu tvořit krásu a také zkoušet nové věci. Zpočátku jsem začala šít panenky jako dárky pro přátele. Všem se moc líbily a přátelé prosili, abych pro ně udělala další. A pak už jsem se nemohla zastavit. Moje panenky tildy v ukrajinském stylu jsou zdobené ručním křížovým stehem a roztomilými malými andílky.</p>
    <p>Křížový steh a šití panenek je moje láska.</p>
    <div class="obrazky_inline">
        <p><img src="files/1064506.jpg" alt="soubor 2023-08-13_13-40-26-052.jpg" /></p>
        <p><img src="files/5278813.jpg" alt="soubor 2023-08-13_13-40-24-938.jpg" /></p>
    </div>
</div>
